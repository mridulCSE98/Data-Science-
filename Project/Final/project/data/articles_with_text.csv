url,article_text
https://www.banglanews24.com/banglanews-special/news/bd/1527933.details,"রাজধানীর প্রাণকেন্দ্রে নির্মল বাতাসে প্রাণভরে শ্বাস নেওয়ার জায়গার বেশ অভাব।  সেই অভাবের জায়গা কিছুটা হলেও পূরণ করছিল পানি আর সবুজে মেশা হাতিরঝিল। রাস্তার দুধারে সবুজ গাছের ছায়ায় দুদণ্ড শান্তি খুঁজতে অনেকেই ছুটে আসেন হাতির ঝিলে।  ছুটির দিনে ঘুরতে আসেন পরিবারসহ।  প্রতিদিন সন্ধ্যার পর হাতিরঝিলের কৃত্রিম আলোর ঝলকানিও নগরের মানুষের কাছে অন্যতম আকর্ষণের কেন্দ্র।  তবে এখানে দর্শনার্থী, পথচারী কিংবা আশপাশের বাসিন্দা, সবারই চলাচল করতে হয় নাক চেপে। ৩০২ একর আয়তনের হাতিরঝিল এফডিসি থেকে গুলশান পর্যন্ত সংযুক্ত।  এই জলাশয়ের পানি দুর্গন্ধমুক্ত রাখতে কর্তৃপক্ষের উদ্যোগ থাকলেও দায়িত্ব পাওয়া ঠিকাদারি প্রতিষ্ঠানের কারণে সেটি দৃশ্যমান নয়।  ঝিলের পানি পরিষ্কার রাখতে দুই বছরের জন্য ঠিকাদারি প্রতিষ্ঠান মেহজাবিন এন্টারপ্রাইজকে এক কোটি ৮০ লাখ টাকা বরাদ্দ দেওয়া হয়েছে।  কিন্তু অগ্রগতির তেমন কোনো প্রমাণ নেই। মধুবাগ এলাকার স্থায়ী বাসিন্দা শাওন আহমেদ।  চলতি পথে কথা হয় তার সঙ্গে।  তিনি বলেন, এই হাতিরঝিলে আর প্রাণভরে শ্বাস নেওয়ার উপায় নেই।  আগে রোজ সকালে বাচ্চাদের দিয়ে হাঁটতে বের হতাম।  এখন এমনই অবস্থা, নিজের ঠিকানা না হলে আমি এই এলাকা ছেড়ে যেতাম।  প্রকট দুর্গন্ধে হাতিরঝিল এলাকার মানুষের স্বাস্থ্যঝুঁকি বাড়ছে।  এখানে বিশুদ্ধ বাতাস বা নির্মল পরিবেশ আর নেই। কথা হয় স্থানীয় রফিকুল নামে আরেকজনের সঙ্গে।  তিনি বলেন, হাতিরঝিল প্রকল্পের শুরুর দিকে যখন ওয়াটার ট্যাক্সিতে চড়ে গন্তব্যে ফিরতাম, অন্যরকম একটা সতেজতা অনুভব হতো।  আর এখন এই পথে চলাই অস্বস্তিকর হয়ে উঠেছে। ‘আগে বাচ্চারা সারা দিন এই লেকের পাশে বইসা খেলত।  কিন্তু অহন এমন গন্ধ আর পচা পানি, পোলাপান আসতেই চায় না’, বলেন হাতিরঝিল এলাকার বাসিন্দা গৃহিণী হাসনা। এই ঝিলের ধারেই ঝালমুড়ি বিক্রি করেন হাসান মিয়া।  তিনি বলেন, আগের চেয়ে এখন মানুষ হাতিরঝিলে কম আসে।  দূষণ আর দুর্গন্ধে এলাকাবাসীর পাশাপাশি আমরাও অস্বস্তিতে আছি। ২০১৩ সালে জনসাধারণের জন্য উন্মুক্ত করা হয় হাতিরঝিল প্রকল্প।  তখন এর পানি বেশ পরিষ্কার ছিল ছিল।  কিন্তু পরিশোধনের পর্যাপ্ত ব্যবস্থা না থাকায় পানির গুণগত মান খারাপ হতে হতে প্রকট আকার ধারণ করেছে।  পয়োবর্জ্য, ময়লা, আবর্জনা ও ড্রেনের পানি ঢুকে বিষাক্ত হয়ে উঠেছে ঝিলের পানি।  বাতাসে ভাসছে উৎকট গন্ধ।  আশপাশ ঘুরে এমনটি দেখেছেন এই প্রতিবেদক। হাতিরঝিল ঘুরে দেখা গেছে, ঝিলের প্রায় সব অংশ থেকেই পানির দুর্গন্ধ ভেসে আসছে।  পানিতে নানা বর্জ্য-পলিথিন-প্লাস্টিকের পাইপও ভাসতে দেখা গেছে।  কারওয়ান বাজারের প্যান প্যাসিফিক সোনারগাঁও হোটেলের পেছনে বর্জ্যের মাত্রা এত বেশি যে কাজী নজরুল ইসলাম অ্যাভিনিউ থেকেও দুর্গন্ধ টের পাওয়া যায়। ঝিলে মৃত মাছও ভাসতে দেখা যায়।  পানির ওপরে বর্জ্যের ওপর একটি পুরু স্তর তৈরি হয়েছে, যা ওয়াটার ট্যাক্সিতে চলার সময় স্পষ্টভাবে দেখা যাচ্ছিল।  হাতির ঝিলের পানি জীববৈচিত্র্য ও পরিবেশের জন্য হুমকি বলছেন পরিবেশবিদরা। রাজউকের কর্মকর্তারা বলছেন, প্রায় ৭০০টি নর্দমার পানি হাতিরঝিলের পানিতে মিশে যায়।  নিষেধাজ্ঞা থাকলেও মানুষ আবর্জনা, পলিথিন এমনকি শিল্প বর্জ্য ফেলছে ঝিলের পানিতে।  ফলে পানি দূষিত হচ্ছে।  ময়লা-আবর্জনা পচে মিথেন গ্যাস সৃষ্টি হচ্ছে, আর সে কারণেই দুর্গন্ধ ছড়িয়ে পড়ছে। রাজউকের তত্ত্বাবধায়ক প্রকৌশলী (যান্ত্রিক) সাব্বির বিন তাহের বাংলানিউজকে বলেন, হাতিরঝিলের চারপাশে প্রায় ৬৮০টি নর্দমা গর্ত রয়েছে।  প্রতি ছয় মাসে একবার সেগুলো পরিষ্কার করা হয়।  কঠিন বর্জ্য গর্তের পেছনে জমা হয় এবং তারপরে লেকের পানিতে ভেসে যায়।  রামপুরা এবং কাঁঠালবাগানে দুটি স্লুইস গেট রয়েছে, তবে বর্ষাকালে এগুলো খুলতে হয়, যার ফলে কঠিন বর্জ্য প্রবেশ করে। তিনি আরও বলেন, প্রতি বছর রক্ষণাবেক্ষণের বরাদ্দের বড় অংশই বিদ্যুৎ খাতে যায়।  পানি পরিশোধনের জন্য বরাদ্দ রাসায়নিক প্রায় এক বছর আগে শেষ হয়ে যায়।  ২০২১ সালের আগের অবশিষ্ট রাসায়নিক এখন অল্প পরিমাণে ব্যবহার করা হচ্ছে।  বছরে মাত্র একবার। ২০২২ সালে হাতিরঝিল থেকে সংগৃহীত নমুনায় ক্ষতিকর রাসায়নিক পিএফওএ (পারফ্লুরোঅকটানোয়িক অ্যাসিড) এবং পিএফওএস (পারফ্লুরোঅকটেনসালফোনিক অ্যাসিড) উভয়ই ছিল, যা দীর্ঘমেয়াদি বিষাক্ততার জন্য দায়ী।  পিএফওএসের স্তর পরামর্শমূলক স্তরের চেয়ে ১৮৫ গুণ বেশি মাত্রায় পাওয়া গেছে। বিভিন্ন সময় গবেষণায় হাতিরঝিলে পানি দূষণের বিষয়টি উঠে এসেছে।  কিন্তু এরপরও কেন এই পানি দূষণ রোধ করা যাচ্ছে না— এ নিয়ে বাংলানিউজের সঙ্গে কথা বলেছে রাজউক কর্তৃপক্ষ।  লেকের নির্বাহী তত্ত্বাবধায়ক প্রকৌশলী (যান্ত্রিক) সাব্বির বিন তাহের জানান, হাতিরঝিল লেকে ময়লা এরইমধ্যে তিনটি বিলে মেহজাবিন এন্টারপ্রাইজকে ৫২ লাখ টাকা পরিশোধ করা হয়েছে। তবে বিল পরিশোধ করা হলেও ঠিকাদার কোম্পানি মেহজাবিনের কাজ দেখা যায়নি সরেজমিনে।  হাতিরঝিলের পানি পরিষ্কার পরিচ্ছন্ন রাখতে বসানো হয়েছে বেশ কয়েকটি স্পেশাল স্যুয়ারেজ ডাইভারশন স্ট্রাকচার (এসএসডিএস) স্ক্রিনিং মেশিন।  এই মেশিন অপারেটর হিসেবে ১০ জন থাকার কথা।  কিন্তু কাজ করছেন ছয়জন।  তাদের বেতন দেওয়া হয় ১০ হাজার টাকা করে। এসএসডিএস-১ হোটেল সোনারগাঁও এলাকায় কাজ করেন জাহিদ হাসান ও গোলাপ।  এসএসডিএস-২ মগবাজার সংলগ্ন এলাকায় কাজ করেন সেলিম।  এসএসডিএস-৩ মধুবাগ এলাকায় কাজ করেন মামুন।  এসএসডিএস-১০ নিকেতন এলাকায় কাজ করেন ওহিদ ও শহিদ। এ ছাড়া এসএসডিএস ম্যানুয়াল সাতটি মেশিন আছে, এগুলোর কাজের জন্য চারজন শ্রমিক থাকার কথা, যারা ম্যানুয়ালি কাজ করবেন, কিন্তু সরেজমিনে একজনকেও পাওয়া যায়নি।  এমনকি অন্য অপারেটরদের কাছে জানতে চাইলে তারা জানান, ম্যানুয়াল মেশিনে কোনো কর্মচারীই নেই। এসএসডিএসের সব বর্জ্য সরানোর শ্রমিক, গাড়ি ও লেবার নেই।  সপ্তাহে দুই-একদিন কারওয়ান বাজার থেকে গাড়ি ভাড়া করে এবং দুই-তিনজন শ্রমিক ভাড়া নিয়ে কাজটি করা হয় বলে জানিয়েছেন নাম প্রকাশে অনিচ্ছুক এক কর্মচারী। শুরুতে জলাশয় পরিষ্কার করার জন্য চারজন ডুবুরি ছিলেন, যারা এখন আর নেই। এসব বিষয় জানতে চাইলে রাজউক প্রকৌশলী সাব্বির বিন তাহের তেমন কিছু জানাতে পারেননি।  এমনকি সরেজমিনে পাওয়া কর্মচারীর সংখ্যার সঙ্গে তার দেওয়া সংখ্যার তথ্যেরও অমিল পাওয়া যায়। কথা হয় ঠিকাদারি প্রতিষ্ঠান মেহজাবিন এন্টারপ্রাইজের মালিক জাকির হোসেনের সঙ্গে।  নিজের অধীনে থাকা কর্মীর ছবি দেখে তিনি তার নামই বলতে পারেননি।  এক পর্যায়ে তিনি সুপারভাইজারকে ফোন দিয়ে নাম জানতে চান।  কাজের চিত্র সম্পর্কে তার কাছে জানতে চাইলেও কোনো সদুত্তর তিনি দিতে পারেননি।  তার কথা থেকেই স্পষ্ট হয়, কাজ নিলেও লেকের ময়লা পরিষ্কারে অগ্রগতি নেই। বরাদ্দের খরচ কোথায় যায়, জানতে চাইলে নাম প্রকাশে অনিচ্ছুক ঠিকাদার কোম্পানির এক কর্মচারী বলেন, বিভিন্ন নামে টাকা তোলা হলেও নিজের সহকর্মীদের তিনি এখনো দেখেননি।  অর্থাৎ বিভিন্ন কর্মচারীর নাম দিয়ে বিল তৈরি করে টাকা তোলা হয় ঠিকই, কিন্তু সেই পদে কোনো নিয়োগই নেই। রাজউক চেয়ার‌ম্যান রিয়াজুল ইসলাম বাংলানিউজকে জানান, এসব দুর্নীতি-অনিয়ম তদন্তে একটি কমিটি গঠন করা হয়েছে।  তদন্ত প্রতিবেদনের প্রতিবেদন অনুযায়ী দোষীদের বিরুদ্ধে ব্যবস্থা নেওয়া হবে। দূষণে কী ক্ষতি হচ্ছে
পরিবেশবিদ আহমদ কামরুজ্জামান মজুমদার বলেন, এলিভেটেড এক্সপ্রেসওয়ের ৪০টি পিলারই সোনারগাঁও হোটেলের পেছনে, যা হাতিরঝিল সংলগ্ন এলাকা।  আর তাই সুয়ারেজ সিস্টেম ব্যাহত হচ্ছে।  মাটি দিয়ে ঝিল ভরাটের কারণেও পরিবেশের মারাত্মক ক্ষতি হচ্ছে।  পানিতে অক্সিজেনের পরিমাণ কমে গিয়ে মাছ মরে ভেসে উঠছে। এ ছাড়া ঝিলের সামগ্রিক জীববৈচিত্র্যে মারাত্মক প্রভাব পড়ছে, যা শহরের প্রতিবেশ ব্যবস্থায় বিরূপ প্রভাব ফেলছে, বলেন কামরুজ্জামান।  তিনি বলেন, ঝিলে নেই আগের মতো ব্যাঙ, সাপ।  বিলীন হয়ে যাচ্ছে উপকারী ক্ষুদ্র পোকামাকড়ও, যা নগরের মানুষের স্বাস্থ্য ঝুঁকি বাড়াচ্ছে। পানি পরিষ্কার–পরিচ্ছন্ন রাখতে যেটুকু বরাদ্দ রাখা হয়েছে, সেটুকুও যদি ঠিকঠাক কার্যকর করা হতো তাহলে হাতিরঝিলের পানির এই দুর্দশা হত না।  আর নগরের মানুষও স্বস্তি পেত।  বড় কথা, এই দুর্নীতির কারণে পরিবেশে যে বিরূপ প্রভাব পড়ছে, তা রাজধানীর মানুষের স্বাস্থ্যকে চরম ঝুঁকিতে ফেলছে, বলেন কামরুজ্জামান। পিএ/আরএইচ"
https://www.banglanews24.com/politics/news/bd/1527945.details,"ঢাকা: প্রধান উপদেষ্টা অধ্যাপক ড. মুহাম্মদ ইউনূসের একটি সাক্ষাৎকারের প্রসঙ্গে টেনে বিএনপির স্থায়ী কমিটির সদস্য মির্জা আব্বাস বলেছেন, খুব দুঃখের সঙ্গে বলছি, দেখলাম ইউনূস সাহেব জাপানে বসে বিএনপির সম্পর্কে বদনাম করছেন।  একটু লজ্জাও লাগলো না, দেশের সম্পর্কে বিদেশে বসে বদনাম করতে? তিনি বললেন, ‘একটি দল নির্বাচন চায়, আর কেউ চায় না’। শুক্রবার (৩০ মে) সকালে সাবেক রাষ্ট্রপতি ও বিএনপির প্রতিষ্ঠাতা জিয়াউর রহমানের ৪৪তম শাহাদাতবার্ষিকী উপলক্ষে রাজধানীর শেরেবাংলা নগরের জিয়া উদ্যানে তার সমাধিতে দলের পক্ষ থেকে পুষ্পস্তবক দিয়ে শ্রদ্ধা নিবেদন শেষে মির্জা আব্বাস উপস্থিত সাংবাদিকদের এসব কথা বলেন। তিনি বলেন, আজকে জাতিকে শহীদ রাষ্ট্রপতি জিয়াউর রহমানকে স্মরণ করতে হবে বিভিন্ন কারণে।  আপনারা লক্ষ্য করেছেন, সংস্কার সংস্কার করতে করতে বর্তমান সরকার বিদেশ থেকে বহু লোককে আমদানি করেছে।  আমি আজকে অত্যন্ত গর্বের সঙ্গে বলতে চাই, শহীদ রাষ্ট্রপতি জিয়াউর রহমান বহু সংস্কার করেছেন বাংলাদেশে।  কিন্তু উনি বিদেশ থেকে কোনো পরামর্শক আনেনি।  উনি দেশে থেকেই যে সংস্কার করা দরকার তা করেছেন, বিদেশ থেকে কাউকে আমদানি করেননি।  আজকে এই সরকার কিছু বিদেশি লোককে আমদানি করেছে, কিছু সংস্কার করার জন্য।  আবার এই সংস্কার সংস্কার করতে করতে এমন জায়গায় চলে গেছে, যে তারা আজকে আর নির্বাচন দিতে চায় না। মির্জা আব্বাস বলেন, বিএনপি বরাবরই নির্বাচন চেয়েছে ডিসেম্বরের মধ্যে।  এই ডিসেম্বরের কথা কিন্তু ইউনূস সাহেব স্বয়ং বলেছেন, আমরা বলি নাই।  এটা তারই প্রস্তাব।  পরবর্তীতে তিনি শিফট করে চলে গেলেন জুন মাসে।  জুন মাসে যে নির্বাচনের কথা তিনি বলেন, এই নির্বাচন বাংলাদেশে কখনো হবে না।  সুতরাং নির্বাচন যদি করতে হয়, ডিসেম্বরের মধ্যে করতে হবে।  আর যদি নির্বাচন করতে না চান, সেটা ইউনূস সাহেবের দায়-দায়িত্ব, আমাদের দায়-দায়িত্ব নয়।  আমরা, জাতি ও বাংলাদেশের জনগণ এই নির্বাচন আদায় করবে। বিএনপির এই নেতা আরও বলেন, শহীদ রাষ্ট্রপতি জিয়াউর রহমানের আজকে ৪৪তম শাহাদাতবার্ষিকী।  আমি এই শাহাদাতবার্ষিকী উপলক্ষে দেশনেত্রী বেগম খালেদা জিয়া, ভারপ্রাপ্ত চেয়ারম্যান তারেক রহমান এবং দলের পক্ষ থেকে দেশবাসীর দোয়া কামনা করছি।  আল্লাহ তা’আলা যেনো শহীদ রাষ্ট্রপতি জিয়াউর রহমানকে বেহেশত নসিব করেন। এর আগে সকাল সাড়ে ১০টায় দলের স্থায়ী কমিটির সদস্য মির্জা আব্বাসের নেতৃত্বে পুষ্পস্তবক দিয়ে জিয়াউর রহমানের কবরে শ্রদ্ধা নিবেদন করে বিএনপি।  এ সময় দলটির স্থায়ী কমিটির সদস্য ড. আব্দুল মঈন খান, গয়েশ্বর চন্দ্র রায়, সালাহউদ্দিন আহমদ, ডা. এ জেড এম জাহিদ হোসেন, সাবেক স্বরাষ্ট্র প্রতিমন্ত্রী লুৎফুজ্জামান বাবর, বিএনপি চেয়ারপারসনের উপদেষ্টা আমান উল্লাহ আমান, যুগ্ম মহাসচিব শহীদ উদ্দীন চৌধুরী এ্যানিসহ অন্যান্য নেতারা উপস্থিত ছিলেন।  শ্রদ্ধা নিবেদন শেষে তারা দোয়া ও মোনাজাত করেন। বিএনপির শ্রদ্ধা নিবেদনের পর একে একে পুষ্পস্তবক দিয়ে জিয়াউর রহমানের কবরে শ্রদ্ধা নিবেদন করে বাংলাদেশ জাতীয়তাবাদী মুক্তিযোদ্ধা দল, ঢাকা মহানগর বিএনপি, ছাত্রদল, জাতীয়তাবাদী টেক্সটাইল ইঞ্জিনিয়ার্স অ্যাসোসিয়েশন অব বাংলাদেশ (জেটেব), জাতীয়তাবাদী তাঁতী দল, শ্রমিক দল, স্বেচ্ছাসেবক দল, ডিপ্লোমা ইঞ্জিনিয়ার্স অ্যাসোসিয়েশন অব বাংলাদেশ (ডিইএব), বাংলাদেশ কৃষি ব্যাংক জাতীয়তাবাদী ফোরাম, অ্যাসোসিয়েশন অব ইঞ্জিনিয়ার্স বাংলাদেশসহ (অ্যাব) বিভিন্ন সামাজিক ও সাংস্কৃতিক সংগঠন। এসসি/এইচএ/"
https://www.banglanews24.com/climate-nature/news/bd/1527889.details,"ঢাকা: স্থল গভীর নিম্নচাপ ধীরে ধীরে দুর্বল হলেও এর প্রভাবে এখনো দেশের বিভিন্ন অঞ্চলের ওপর দিয়ে ঝড়-বৃষ্টি বয়ে যাচ্ছে।  কোথাও কোথাও ৮০ কিলোমিটার বেগে ঝড় বয়ে যেতে পারে। শুক্রবার (৩০ মে) এমন পূর্বাভাস দিয়েছে আবহাওয়া অফিস। আবহাওয়াবিদ মো. শাহীনুল ইসলাম জানিয়েছেন, বরিশাল, পটুয়াখালী, নোয়াখালী, কুমিল্লা, চট্টগ্রাম, কক্সবাজার এবং সিলেট অঞ্চলসমূহের ওপর দিয়ে দক্ষিণ/দক্ষিণ-পূর্ব দিক থেকে ঘণ্টায় ৬০-৮০ কিলোমিটার বেগে বৃষ্টি/বজ্রবৃষ্টিসহ ঝোড়ো হাওয়া বয়ে যেতে পারে।  এসব এলাকার নদীবন্দরসমূহকে দুই নম্বর সতর্কতা সংকেত দেখাতে বলা হয়েছে। এ ছাড়া দেশের অন্যত্র একই দিক থেকে ঘণ্টায় ৪৫-৬০ কিলোমিটার বেগে বৃষ্টি/বজ্রবৃষ্টিসহ অস্থায়ীভাবে দমকা/ঝোড়ো হাওয়া বয়ে যেতে পারে।  এসব এলাকার নদীবন্দরসমূহকে এক নম্বর সতর্কতা সংকেত দেখাতে বলা হয়েছে। এদিকে সাতক্ষীরা ও তৎসংলগ্ন এলাকায় অবস্থিত গভীর স্থল নিম্নচাপটি উত্তর/উত্তরপূর্ব দিকে সরে গিয়ে বর্তমানে স্থল নিম্নচাপ আকারে আজ সকাল ৯টায় টাঙ্গাইল ও তৎসংলগ্ন এলাকায় অবস্থান করেছে।  এটি আরও উত্তর/উত্তরপূর্ব দিকে অগ্রসর হয়ে বৃষ্টি ঝরিয়ে ক্রমশ দুর্বল হতে পারে।  স্থল নিম্নচাপের প্রভাবে উত্তর বঙ্গোপসাগর ও তৎসংলগ্ন বাংলাদেশের উপকূলীয় অঞ্চলে গভীর সঞ্চালনশীল মেঘমালার সৃষ্টি হচ্ছে এবং বাংলাদেশের সমুদ্র বন্দরসমূহ, উত্তর বঙ্গোপসাগর ও উপকূলীয় এলাকায় ঝোড়ো হাওয়া অব্যাহত থাকতে পারে। এই অবস্থায় চট্টগ্রাম, কক্সবাজার, মোংলা ও পায়রা সমুদ্রবন্দরকে তিন নম্বর স্থানীয় সতর্কতা সংকেত দেখিয়ে যেতে বলা হয়েছে। এ ছাড়া উত্তর বঙ্গোপসাগরে অবস্থানরত সব মাছ ধরার নৌকা ও ট্রলারকে পরবর্তী নির্দেশ না দেওয়া পর্যন্ত নিরাপদ আশ্রয়ে থাকতে বলা হয়েছে। ইইউডি/আরবি"
https://www.banglanews24.com/national/news/bd/1527897.details,"প্রধান উপদেষ্টা অধ্যাপক ড. মুহাম্মদ ইউনূস ও জাপানের প্রধানমন্ত্রী শিগেরু ইশিবার মধ্যে দ্বিপক্ষীয় বৈঠকের পর দুদেশের মধ্যে সমঝোতা স্মারক স্বাক্ষর হয়েছে।  এর আওতায় ঢাকাকে বাজেট সহায়তা, রেলপথের উন্নয়ন এবং অনুদান হিসেবে ১ দশমিক ০৬ বিলিয়ন ডলার দেবে টোকিও। এর মধ্যে ৪১৮ মিলিয়ন ডলার উন্নয়ন নীতি ঋণ হিসেবে বাংলাদেশের অর্থনৈতিক খাতের সংস্কার এবং জলবায়ু সহনশীলতা বৃদ্ধির জন্য দেওয়া হবে।  এছাড়া জয়দেবপুর-ঈশ্বরদী রেলপথকে ডুয়েল-গেজ ডাবল লাইনে উন্নীত করার জন্য ৬৪১ মিলিয়ন ডলার লোন এবং বৃত্তির জন্য অনুদান হিসেবে আরও ৪ দশমিক ২ মিলিয়ন ডলার ঋণ দেবে টোকিও। প্রধান উপদেষ্টার প্রেস উইং এক সংবাদ বিজ্ঞপ্তিতে এ কথা জানায়। শুক্রবার (৩০ মে) টোকিওতে জাপানের প্রধানমন্ত্রী শিগেরু ইশিবার কার্যালয়ে তার সঙ্গে দ্বিপক্ষীয় বৈঠকে মিলিত হন প্রধান উপদেষ্টা অধ্যাপক ইউনূস।  সকালে অধ্যাপক ইউনূস প্রধানমন্ত্রীর দপ্তরে পৌঁছালে তাকে গার্ড অব অনার প্রদান করা হয়। উভয় দেশের মধ্যে চলমান সহযোগিতার সম্পর্ক আরও এগিয়ে নেওয়ার বিষয়টি বৈঠকে গুরুত্ব পায় বৈঠকে। এমইউএম/এইচএ/"
https://www.banglanews24.com/environment-biodiversity/news/bd/1527905.details,"ঢাকা: গভীর নিম্নচাপ স্থলভাগে উঠে আসার পর দেশে মৌসুমের রেকর্ড বৃষ্টিপাত হয়েছে।  বেশির ভাগ এলাকায় ভারী থেকে অতিভারী বর্ষণ হয়েছে। শুক্রবার (৩০ মে) এমন তথ্য জানিয়েছে আবহাওয়া অফিস। আবহাওয়াবিদ মো. শাহীনুল ইসলাম জানিয়েছেন, সকাল ৬টা থেকে আগের ২৪ ঘণ্টায় ঢাকায় বৃষ্টিপাত হয়েছে ১৯৬ মিলিমিটার৷ আর দেশের সর্বোচ্চ বৃষ্টিপাত রেকর্ড করা হয়েছে নোয়াখালীর মাইজদী কোর্টে ২৮৫ মিলিমিটার। এছাড়া অন্যান্য স্থানেও অতিভারী বৃষ্টি হয়েছে।  এর মধ্যে চাঁদপুরে ২৪২ মিলিমিটার, ফরিদপুরে ১৭১ মিলিমিটার, মাদারীপুরে ১৬০ মিলিমিটার, নিকলিতে ১৩১ মিলিমিটার, আরিচায় ১৩১ মিলিমিটার, নারায়ণগঞ্জে ১৬১ মিলিমিটার, বগুড়ায় ১১২ মিলিমিটার, নেত্রকোণায় ১০৪ মিলিমিটার, চট্টগ্রামে ১৬৪ মিলিমিটার, রাঙ্গামাটিতে ১৪০ মিলিমিটার, কুমিল্লায় ১৭৯ মিলিমিটার,ফেনীতে ১৬০ মিলিমিটার, বরিশালে ১৪১ মিলিমিটার, খেপুপাড়ায় ১৬০ মিলিমিটার বর্ষণ হয়েছে।  এসব অঞ্চল ছাড়াও অন্যান্য স্থানে হালকা থেকে ভারী বৃষ্টি রেকর্ড করা হয়েছে। নিম্নচাপ আজই আরও দুর্বল হয়ে পড়লে শনিবার (৩১ মে) থেকে বৃষ্টিপাত কমতে থাকবে।  এছাড়া সোমবার থেকে বাড়তে পারে তাপমাত্রাও। শনিবার সকাল পর্যন্ত দেওয়া এক পূর্বাভাসে বলা হয়েছে, ময়মনসিংহ, ঢাকা, খুলনা, বরিশাল, চট্টগ্রাম ও সিলেট বিভাগের অধিকাংশ জায়গায় এবং রংপুর ও রাজশাহী বিভাগের অনেক জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারী ধরনের বৃষ্টি/বজ্রসহ বৃষ্টি হতে পারে।  সেই সঙ্গে ময়মনসিংহ, ঢাকা, খুলনা, বরিশাল, চট্টগ্রাম ও সিলেট বিভাগের কোথাও কোথাও মাঝারী ধরনের ভারী থেকে অতি ভারী বর্ষণ হতে পারে।  সারাদেশে দিন এবং রাতের তাপমাত্রা প্রায় অপরিবর্তিত থাকতে পারে। শনিবার সকাল থেকে পরবর্তী ২৪ ঘণ্টার পূর্বাভাসে বলা হয়েছে, রংপুর, ময়মনসিংহ, ঢাকা, বরিশাল, চট্টগ্রাম ও সিলেট বিভাগের অধিকাংশ জায়গায় এবং রাজশাহী ও খুলনা বিভাগের অনেক জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারী ধরনের বৃষ্টি/বজ্রসহ বৃষ্টি হতে পারে।  সেই সঙ্গে রংপুর, ময়মনসিংহ, ঢাকা, বরিশাল, চট্টগ্রাম ও সিলেট বিভাগের কোথাও কোথাও মাঝারী ধরনের ভারী থেকে ভারী
বর্ষণ হতে পারে।  সারাদেশে দিন এবং রাতের তাপমাত্রা প্রায় অপরিবর্তিত থাকতে পারে। রোববার (১ জুন) সকাল থেকে পরবর্তী ২৪ ঘণ্টার পূর্বাভাসে বলা হয়েছে, ঢাকা, খুলনা, বরিশাল, চট্টগ্রাম ও সিলেট বিভাগের অনেক জায়গায় এবং রংপুর, রাজশাহী ও ময়মনসিংহ বিভাগের কিছু কিছু জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারী ধরনের বৃষ্টি/বজ্রসহ বৃষ্টি হতে পারে।  সেই সঙ্গে ঢাকা, খুলনা, বরিশাল, চট্টগ্রাম ও সিলেট বিভাগের কোথাও কোথাও মাঝারী ধরনের ভারী থেকে ভারী বর্ষণ হতে পারে।  সারাদেশে দিন এবং রাতের তাপমাত্রা প্রায় অপরিবর্তিত থাকতে পারে। সোমবার (২ জুন) সকাল থেকে পরবর্তী ২৪ ঘণ্টার পূর্বাভাসে বলা হয়েছে, চট্টগ্রাম ও সিলেট বিভাগের কিছু কিছু জায়গায় এবং রংপুর, রাজশাহী, ময়মনসিংহ, ঢাকা, খুলনা ও বরিশাল বিভাগের দু-এক জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারী ধরনের বৃষ্টি/বজ্রসহ বৃষ্টি হতে পারে।  সারাদেশে দিনের তাপমাত্রা ১-৩ ডিগ্রি সে. বৃদ্ধি পেতে পারে এবং রাতের তাপমাত্রা সামান্য বৃদ্ধি পেতে পারে। মঙ্গলবার (৩ জুন) সকাল থেকে পরবর্তী ২৪ ঘণ্টার পূর্বাভাসে বলা হয়েছে, সিলেট বিভাগের কিছু কিছু জায়গায় এবং রংপুর, রাজশাহী, ময়মনসিংহ, ঢাকা, খুলনা, বরিশাল ও চট্টগ্রাম বিভাগের দু-এক জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারী ধরনের বৃষ্টি/বজ্রসহ বৃষ্টি হতে পারে।  সারাদেশে দিন এবং রাতের তাপমাত্রা ১-২ ডিগ্রি সে. বৃদ্ধি পতে পারে।  বর্ধিত পাঁচ দিনের আবহাওয়ায় উল্লেখযোগ্য পরিবর্তনের সম্ভাবনা নেই। ইইউডি/এইচএ/"
https://www.banglanews24.com/saradesh/news/bd/1527877.details,"নোয়াখালী: বঙ্গোপসাগরে সৃষ্ট গভীর নিম্নচাপের প্রভাবে নোয়াখালীতে গত ২৪ ঘণ্টায় ২৮৫ মিলিমিটার বৃষ্টিপাত রেকর্ড করা হয়েছে।  জেলায় চলতি মৌসুমে একদিনে এটি সর্বোচ্চ বৃষ্টির রেকর্ড। এতে উপকূলীয় কোম্পানীগঞ্জ উপজেলার মুছাপুর ও চরহাজারী ইউনিয়ন, চরএলাহী ও হাতিয়ার নলচিরা, নিঝুম দ্বীপসহ বিভিন্ন নিচু এলাকা প্লাবিত হয়েছে।  নদ-নদীতে স্বাভাবিকের চেয়ে বেশি জোয়ারের পানি প্রবাহিত হয়ে বিভিন্ন গ্রাম ব্যাপকভাবে প্লাবিত হওয়ায় পরিস্থিতি দুর্ভোগে রূপ নিয়েছে। শুক্রবার (৩০ মে) সকালে জেলা আবহাওয়া পর্যবেক্ষণ কেন্দ্রের ভারপ্রাপ্ত কর্মকর্তা মো. রফিকুল ইসলাম জানান, বৃহস্পতিবার সকাল ৯টা পর্যন্ত ২৪ ঘণ্টায় ২৮৫ মিলিমিটার বৃষ্টিপাত রেকর্ড হয়েছে।  গভীর নিম্নচাপের কারণে আরও বৃষ্টির পূর্বাভাস রয়েছে। 
এদিকে দ্বীপ উপজেলা হাতিয়া সংলগ্ন বঙ্গোপসাগর উত্তাল রয়েছে।  বড় বড় ঢেউ আছড়ে পড়ছে তীরে।  নদ-নদীর পানিও বেড়ে গেছে।  জোয়ারের তোড়ে কোম্পানীগঞ্জ ও হাতিয়ার কয়েকটি বাঁধ ক্ষতিগ্রস্ত হয়েছে।  এতে ঘরবাড়ি ডুবে গেছে।  ভেসে গেছে অসংখ্য মাছের ঘের ও পুকুর।  ডুবে গেছে ধান, শাকসবজি ও অন্যান্য ফসল।  হাতিয়ার মেঘনা নদীতে এমভি প্রাহিম নামে একটি পণ্যবাহী ট্রলার চার কোটি টাকার মালামাল নিয়ে ডুবে গেছে।  উপকূলীয় এলাকায় ৩ নম্বর স্থানীয় সতর্কতা সংকেত বহাল রয়েছে। স্থানীয়রা জানান, বৃহস্পতিবার দুপুর থেকে স্বাভাবিকের চেয়ে অতিরিক্ত জোয়ারের পানি ঢুকতে শুরু করেছে নিঝুম দ্বীপের বিভিন্ন এলাকায়।  এতে দুর্ভোগে পড়েছেন মানুষ ও জাতীয় উদ্যানের বনের হরিণ। এছাড়া হাতিয়ার চরইশ্বর, নলচিরা, ঢালচর, সুখচর, চরঘাসিয়াসহ বিভিন্ন চরের সড়ক ও বাড়িঘর জোয়ারের পানিতে প্লাবিত হয়েছে।  উপকূলীয় এলাকার মানুষ আতঙ্কিত জোয়ারের অতিরিক্ত পানির ভয়ে। 
স্থানীয়রা জানান, গভীর নিম্নচাপের প্রভাবে নিঝুম দ্বীপে শুক্রবার সকালেও ভারী বৃষ্টি হচ্ছে।  ঝড়ো বাতাস ও সাগর উত্তাল থাকায় তৃতীয় দিনের মতো হাতিয়ার সঙ্গে সারাদেশের নৌ-যোগাযোগ বন্ধ রয়েছে।  নিঝুম দ্বীপের নিম্নাঞ্চল জোয়ারের পানিতে ব্যাপকভাবে প্লাবিত হয়েছে।  অস্বাভাবিক জোয়ারে নিঝুম দ্বীপ ইউনিয়নের প্রধান সড়কগুলো প্লাবিত হয়েছে।  পানি ঢুকে পড়েছে নিচু অঞ্চলের বাড়িগুলোতে।  বেড়িবাঁধ না থাকায় সহজেই জোয়ারের পানি ঢুকে প্লাবিত হয় নিঝুম দ্বীপ।  এতে প্রায় ৪৫ হাজার মানুষ পানিবন্দি হয়ে পড়েছেন। অপরদিকে টানা বৃষ্টিতে জেলা শহর মাইজদীর বিভিন্ন এলাকার সড়ক পানিতে তলিয়ে গেছে।  প্লাবিত হয়েছে শহরের ফ্ল্যাট রোড, শিল্পকলা একাডেমির পাশের সড়ক, হাকিম কোয়ার্টার সড়ক।  এছাড়া সদর উপজেলাসহ জেলার বিভিন্ন স্থানে ছিল না বিদ্যুৎ। নোয়াখালী জেলা প্রশাসক খন্দকার ইসতিয়াক আহমদ জানান, বৈরী আবহাওয়া মোকাবিলায় আমাদের সব ধরনের প্রস্তুতি রয়েছে।  উপজেলা প্রশাসন, পানি উন্নয়ন বোর্ড, রেড ক্রিসেন্টসহ সংশ্লিষ্ট কর্তৃপক্ষ কাজ করছে। এসআই"
https://www.banglanews24.com/cricket/news/bd/1527917.details,"জাতীয় ক্রীড়া পরিষদ (এনএসসি) কর্তৃক ফারুক আহমেদের পরিচালক পদ প্রত্যাহার করে নেওয়ার পর বিসিবি সভাপতি হিসেবে তার বিদায় অনেকটাই নিশ্চিত হয়ে গেছে।  এর আগে, বিসিবির বর্তমান পরিচালনা পর্ষদের নয় সদস্যের মধ্যে আটজন তার বিরুদ্ধে আনাস্থা প্রকাশ করেন। এ ঘটনায় ফারুক আহমেদ আন্তর্জাতিক ক্রিকেট কাউন্সিলের (আইসিসি) হস্তক্ষেপ কামনা করেছেন।  তার অভিযোগ, তাকে অন্যায়ভাবে ও জোরপূর্বক পদচ্যুত করা হয়েছে।                                          তিনি বলেন, ‘আমি এরই মধ্যে আইসিসিকে বিষয়টি জানিয়েছি।  আমি নিশ্চিত, তারা দ্রুত পদক্ষেপ নেবে।  খুব শিগগিরই বিসিবিতে আইসিসির পক্ষ থেকে চিঠি আসবে। ’ তিনি উদাহরণ দেন শ্রীলঙ্কার, ‘দুই বছর আগে শ্রীলঙ্কায় সরকার পুরো ক্রিকেট বোর্ড ভেঙে দিয়েছিল।  তখন আইসিসি দ্রুত হস্তক্ষেপ করে আগের বোর্ডকে পুনর্বহাল করেছিল।  আমার বিশ্বাস, এখানেও একই রকম পদক্ষেপ আসবে। ’ তবে বিসিবির অধিকাংশ পরিচালকই তার বিরুদ্ধে অবস্থান নিয়েছেন।  শুধুমাত্র তার আত্মীয় আকরাম খান ছাড়া বাকি আট পরিচালকই ফারুক আহমেদের বিপক্ষে মত দেন।  বিসিবির পরিচালক মাহবুব আনাম ও ইফতিখার রহমান মিঠু স্পষ্ট বলেন, ‘যেখানে সরকারই তার ওপর আস্থা হারিয়েছে, সেখানে আমরা কীভাবে তার পাশে থাকি?’ গত ২৮ মে রাতে ক্রীড়া উপদেষ্টা আসিফ মাহমুদ সজিব ভূঁইয়ার সঙ্গে ফারুক আহমেদের একান্ত বৈঠকের পর তাকে জানিয়ে দেওয়া হয়, সরকার আর তাকে বিসিবির সভাপতি হিসেবে দেখতে চায় না।  এর ঠিক পরপরই আসে পরিচালকদের আনাস্থা ও এনএসসির মনোনয়ন প্রত্যাহার। গতকাল রাতে জাতীয় ক্রীড়া পরিষদের এক বিজ্ঞপ্তিতে জানানো হয়, বিসিবির পরিচালক হিসেবে ফারুক আহমেদের মনোনয়ন বাতিল করা হয়েছে।  ফলে যে প্রক্রিয়ায় তিনি বোর্ডে এসেছিলেন, সেটি এখন বাতিল।  স্বাভাবিকভাবেই পরিচালক পদ হারানোয় তিনি আর সভাপতি পদেও বহাল থাকতে পারছেন না। আরইউ"
https://www.banglanews24.com/politics/news/bd/1527953.details,"ঢাকা: সমগ্র জাতি একটি সুষ্ঠু, সুন্দর, নিরপেক্ষ নির্বাচনের জন্য অপেক্ষমাণ- এটা অধ্যাপক ড. মুহাম্মদ ইউনূসের বোঝা উচিত বলে মন্তব্য করেছেন বিএনপির স্থায়ী কমিটির সদস্য সালাহউদ্দিন আহমেদ। শুক্রবার (৩০ মে) বেলা সাড়ে ১১টার দিকে রাজধানীর মানিক মিয়া অ্যাভিনিউর টিঅ্যান্ডটি মাঠের সামনে আয়োজিত দোয়া মাহফিল এবং বস্ত্র ও খাবার বিতরণ অনুষ্ঠানে প্রধান অতিথির বক্তব্যে তিনি এই মন্তব্য করেন। শহীদ রাষ্ট্রপতি ও বিএনপির প্রতিষ্ঠাতা জিয়াউর রহমানের ৪৪তম শাহাদাতবার্ষিকী উপলক্ষে এই বস্ত্র ও খাবার বিতরণ অনুষ্ঠানের আয়োজন করে ঢাকা মহানগর উত্তরের শেরেবাংলা নগর থানার ৯৯ নম্বর ওয়ার্ড বিএনপি। সালাহউদ্দিন আহমেদ বলেন, আজকের পত্রিকায় সংবাদ দেখলাম, প্রধান উপদেষ্টা জাপান গিয়ে তার বক্তব্যে বাংলাদেশের নির্বাচন নিয়ে কথা বলেছেন।                                          তিনি বলেছেন, শুধুমাত্র একটি দল নির্বাচন চায়।  আমরা এই বিষয়ে মনে করি তার কাছে যথেষ্ট তথ্য নেই।  তার কাছে লিখিতভাবে যেসব গণতান্ত্রিক দলগুলো কাগজ জমা দিয়েছে, আলাপ করেছে, যে সভায় তিনি আহ্বান করেছেন আলাপ-আলোচনার জন্য সমস্ত দলকে।  তাতে আমরা জানি বিএনপি ও বিএনপির সঙ্গে যুগপৎ আন্দোলনে শরিক ছিল সেসব দল এবং বাংলাদেশ জাতীয়তাবাদী সমমনা দল, ১২ দল- সবাই নির্বাচন অনুষ্ঠানের জন্য দাবি জানিয়েছিলেন সেটা আমরা জানি।  তবে তথ্যগত ভুলের কারণে যদি তিনি সেটা বলে থাকেন, তাহলে আমি এই বিষয়ে কোনো সমালোচনা করবো না।  তবে সমগ্র জাতি একটি সুষ্ঠু, সুন্দর, নিরপেক্ষ নির্বাচনের জন্য অপেক্ষমাণ।  এটা তার বোঝা উচিত এবং খুব শিগগিরই একটি সুনির্দিষ্ট রোডম্যাপ দেবেন আগামী ডিসেম্বরের মধ্যে জাতীয় সংসদ নির্বাচন অনুষ্ঠানের লক্ষ্যে। তিনি আরও বলেন, কথা একটাই পরিষ্কার, যেসব সংস্কার ও বিচারের কথা বলা হচ্ছে, এগুলো চলমান প্রক্রিয়া।  সংস্কার কোনোদিন শেষ হয় না।  সংস্কার অবিরাম চলতেই থাকে সমাজের চাহিদা এবং মানুষ ও দেশের প্রয়োজনে।  আর বিচার প্রক্রিয়া একটি স্বাধীন বিচার ব্যবস্থার মধ্য দিয়ে এগিয়ে নেওয়া হচ্ছে।  সেই বিচার কার্যক্রম এগিয়ে নেওয়া হবে এটা আমাদের প্রতিশ্রুতি।  বাংলাদেশের জনগণের চাহিদা, শহীদের রক্তের আকাঙ্ক্ষা, এ দেশের মানুষের প্রত্যাশা, এ দেশে অবশ্যই খুনি, ফ্যাসিস্ট শেখ হাসিনা, তার দল, তার দোসরদের সমস্ত অপরাধের জন্য কাঠগড়ায় দাঁড়াতে হবে। সালাহউদ্দিন আহমেদ বলেন, শহীদ জিয়াউর রহমান একটি নাম, একটি জিহাদ।  শহীদ জিয়ার জন্ম হয়েছিল এ দেশের স্বাধীনতার জন্য।  শহীদ রাষ্ট্রপতি জিয়াউর রহমান শাহাদাতবরণ করেছিলেন এ দেশের স্বাধীনতা রক্ষার জন্য।  বাংলাদেশের গণতন্ত্র, উন্নয়ন, অগ্রগতি, সমৃদ্ধি রুখে দেওয়ার জন্য তাকে পরিকল্পিতভাবে ষড়যন্ত্রের মাধ্যমে হত্যা করা হয়েছে নির্মমভাবে।  আজকের দিনে আমাদের শপথ হোক, আমরা এই শোককে শক্তিতে পরিণত করে এই জাতিকে একটি শক্তিশালী গণতান্ত্রিক, সাম্য, সামাজিক, সুবিচারভিত্তিক একটি রাষ্ট্র ও সমাজ বিনির্মাণ করি।  যে সমাজে আর কোনো দিন গণতন্ত্রের জন্য, ভোটের জন্য, অধিকারের জন্য আমাদের জীবন দিতে হবে না, যুদ্ধ করতে হবে না। বক্তব্য শেষে তিনি গরিব ও দুস্থদের মাঝে বস্ত্র ও খাবার বিতরণ করেন।  এ সময় আরও উপস্থিত ছিলেন- ঢাকা মহানগর উত্তর বিএনপির আহ্বায়ক আমিনুল হক, সদস্য সচিব মোস্তফা জামান, সদস্য আনোয়ারুজ্জামান আনোয়ার, ৯৯ নম্বর ওয়ার্ড বিএনপির সভাপতি আব্দুল হালিম দেওয়ান রিপন, সাধারণ সম্পাদক আব্দুল ওয়াদুদ শামীম প্রমুখ। এসসি/আরবি"
https://www.banglanews24.com/opinion/news/bd/1527513.details,"শহীদ প্রেসিডেন্ট জিয়াউর রহমান আমাদের জাতীয় ইতিহাসের এক অবিস্মরণীয় নাম।  তিনি আমাদের জাতিসত্তার রূপকার। জিয়াউর রহমানকে যে বিশেষণেই বিশেষায়িত করা হোক না কেন, তাতে তাঁর যোগ্যতার পূর্ণ প্রকাশ ঘটে না, কারণ তাঁর কীর্তি বাস্তবিকই বিপুল ও বিশাল।  জাতির প্রতিটি সংকটময় মুহূর্তে তিনি বারবার দাঁড়িয়েছেন নির্ভয়ে মাথা উঁচু করে।  অসীম সাহসিকতা, দূরদর্শিতা, প্রজ্ঞা ও দেশপ্রেম নিয়ে তিনি সময়ের প্রয়োজনে আলোর দ্যুতি নিয়ে এগিয়ে এসেছেন।  বিপর্যস্ত জাতিকে রক্ষা করেছেন সর্বোচ্চ ঝুঁকি নিয়ে। আমাদের অহংকার অধ্যায়কে তিনি আলোকিত ও সমৃদ্ধ করেছেন।  অল্প জীবনে বিশাল তাঁর অর্জন।  মাত্র ৪৫ বছর বয়সে তিনি কর্মগুণে জ্যোতির্ময় হতে পেরেছিলেন; যা পৃথিবীর ইতিহাসে বিরল।  শহীদ প্রেসিডেন্ট জিয়াউর রহমানের অনেক কীরতির মধ্যে আমার মতে তার অমর কীরতি ৫টি।  যা জিয়াকে অনন্তকাল বাঁচিয়ে রাখবে।  এগুলো হচ্ছে ক) স্বাধীনতার ঘোষণা খ) ১৯৭৫ সালে সিপাহি-জনতার বিপ্লবের মধ্য দিয়ে দেশের স্বাধীনতা-সার্বভৌমত্ব রক্ষা গ) বাংলাদেশি জাতীয়তাবাদ প্রতিষ্ঠা ঘ) বহুদলীয় গণতন্ত্র প্রবর্তন ঙ) বাংলাদেশ জাতীয়তাবাদী দল গঠন। স্বাধীনতার ঘোষণা: 
জাতিগতভাবে আমাদের সবচেয়ে বড় অর্জন বাংলাদেশের স্বাধীনতা।  এই স্বাধীনতার ইতিহাসে সোনালি হরফে লেখা আছে জিয়াউর রহমানের নাম।  ২৫ মার্চ কালো রাতে অকস্মাৎ গর্জে উঠল পাকিস্তানি সেনাবাহিনীর হাতিয়ার।  নিরস্ত্র, নিরপরাধ ঘুমন্ত জাতির ওপর হিংস্র বাঘের মতো ঝাঁপিয়ে পড়ল তারা।  বেঘোরে প্রাণ হারাল অগণিত মানুষ।  রাজনৈতিক নেতৃত্বহীন, অপ্রস্তুত, অসংগঠিত জাতি যখন কিংকর্তব্যবিমূঢ়, ঠিক সেই মুহূর্তে চট্টগ্রামের কালুরঘাট বেতার কেন্দ্র থেকে ভেসে এলো একটি বজ্রকণ্ঠ- ‘আমি মেজর জিয়া বলছি’।  তার এ ঘোষণা জাতিকে উজ্জীবিত করেছিল। রাজনৈতিক নেতৃত্ব যখন ব্যর্থ, সৈনিক জিয়া তখন হাল ধরলেন।  আশাহত শঙ্কিত জাতিকে আশা জাগানিয়া গান শোনালেন; তিনি ঘোষণা করলেন বাংলাদেশের স্বাধীনতা।  জিয়া অত্যন্ত দক্ষতার সঙ্গে বাঙালি সৈন্যদের একত্রিত করতে সক্ষম হয়েছিলেন।  সেনাবাহিনীর সবাইকে একত্রিত করে প্রথম বিদ্রোহ ঘোষণা জিয়াই করেছিলেন।  স্বাধীনতা ঘোষণার পরপরই চট্টগ্রামে পাক হানাদার বাহিনীর বিরুদ্ধে তীব্র প্রতিরোধ গড়ে তোলেন তিনি।  যুদ্ধ ছড়িয়ে পড়ে সারা দেশে।  সব ক্যান্টনমেন্টে তিনি যোগাযোগ স্থাপন করেন।  বাঙালি সেনাদের যুদ্ধে ঝাঁপিয়ে পড়তে উদ্বুদ্ধ করেন। মুক্তিযুদ্ধ নিয়ে জিয়া যেভাবে চিন্তা করতেন, সেটা অন্যরা করেননি।  জিয়াই প্রথম চিন্তা করলেন পাকিস্তানিদের বিরুদ্ধে ফলপ্রসূ আঘাত হানতে হলে ‘রেগুলার ওয়েল ট্রেন্ড আর্মি’ দরকার।  সে লক্ষ্যে তিনি ব্রিগেড গঠনের সিদ্ধান্ত নিলেন।  ভারতীয়রা প্রথমে রাজী হননি।  জিয়াউর রহমান তা অগ্রাহ্য করে এবং প্রথম ব্রিগেড গঠন করেন-সেটির নামকরণ করা হয়েছিল তাঁর নামের আদ্যক্ষর দিয়ে ‘জেড ফোর্স’।  এটি ছিল একটি পূর্ণাঙ্গ ও শক্তিশালী ব্রিগেড।  জেড ফোর্সের যোদ্ধারা রণাঙ্গণে অনেক গৌরবদীপ্ত ভূমিকা রেখেছে।  এই ফোর্স স্বাধীনতাযুদ্ধে সবচেয়ে বেশি সাহসিকতার পদক অর্জন করে।  আত্মদান ও শহীদের সংখ্যাও বেশি ছিল এই ফোর্সে।  মুক্তিযুদ্ধের সময় জিয়াউর রহমান বিখ্যাত সব যুদ্ধের নির্দেশনা ও পরিকল্পনা করেছিলেন।  কামালপুরের প্রথম যুদ্ধ, বিলোনিয়ার যুদ্ধ, নকশী বিওপির যুদ্ধ, বাহাদুরাবাদ যুদ্ধ,  দেওয়ানগঞ্জ থানা আক্রমণ, চিলমারী উভচর অভিযান, হাজীপাড়া, ছোট খাল,  গোয়াইনঘাট, টেংরাটিলা, গোবিন্দগঞ্জ, সালুটিকর বিমানবন্দর, ধলাই চা-বাগান, ধামাই চা-বাগান, জকিগঞ্জ, আলি-ময়দান, এমসি কলেজের যুদ্ধ, ভানুগাছ যুদ্ধ, কানাইঘাট যুদ্ধ, বয়মপুর যুদ্ধ, ফুলতলা চা-বাগান যুদ্ধসহ অসংখ্য যুদ্ধ মেজর জিয়াউর রহমানের প্রত্যক্ষ নির্দেশ ও পরিকল্পনায় হয়েছিল। মুক্তিযুদ্ধে উত্তরাঞ্চলের স্বাধীন অঞ্চলগুলো নিরাপদ রাখা ছিল জিয়াউর রহমান ও তার অধীনে গঠিত জেড ফোর্সের অন্যতম প্রধান কাজ।  এর অংশ হিসেবে জিয়াউর রহমানের নির্দেশে ও পরিকল্পনায় জেড ফোর্স বেশ কয়েকটি অঞ্চল স্বাধীন করে প্রশিক্ষণকেন্দ্র গড়ে তোলে। মুজিবনগর সরকারের প্রধানমন্ত্রী তাজউদ্দীন আহমদ পাক হানাদার বাহিনীর বিরুদ্ধে জিয়ার নেতৃত্বে যুদ্ধকে ‘স্টালিনগ্রাদের’ যুদ্ধের সঙ্গে তুলনা করেন।  তাজউদ্দীন আহমদ ১৯৭১ সালে ১১ এপ্রিল জাতির উদ্দেশে যে ভাষণ দিয়েছিলেন তাতে বলেন, “চট্টগ্রাম ও নোয়াখালী অঞ্চলের সমর পরিচালনার ভার পড়েছে মেজর জিয়াউর রহমানের ওপর।  নৌ, স্থল ও বিমানবাহিনীর আক্রমণের মুখে চট্টগ্রাম শহরে যে প্রতিরোধবূহ গড়ে উঠেছে এবং আমাদের মুক্তিবাহিনী ও বীর চট্টলার ভাই-বোনেরা যে সাহসিকতার সঙ্গে শত্রুর মোকাবেলা করছে, স্বাধীনতাসংগ্রামের ইতিহাসে এই প্রতিরোধ স্টালিনগ্রাদের পাশে স্থান পাবে।  চট্টগ্রাম ও সম্পূর্ণ নোয়াখালীকে মুক্ত এলাকা হিসেবে ঘোষণা করা হয়েছে। ” জাতীয়তার পরিচয় প্রদান: 
বিশাল এক শূন্যতার মাঝে জিয়াউর রহমান জাতীয় রাজনীতির হাল ধরেন।  স্বপ্নহীন ও হতাশ একটি জাতির চোখের তারায় তারায় তিনি ছড়িয়ে দেন শান্তি, উন্নতি ও সমৃদ্ধির স্বপ্ন।  তিনি বিশ্বাস করতেন, একটি ঐক্যবদ্ধ জাতির নিরলস প্রচেষ্টা ও কঠোর শ্রম সে জাতিকে গন্তব্যে পৌঁছাতে পারে।  এ উদ্দেশ্যে সর্বাগ্রে তিনি আমাদের জাতিসত্তার সঠিক ঠিকানা নির্ণয় করেন।  তিনিই প্রথম উচ্চারণ করেন আমরা বাংলাদেশি, বাঙালি নই।  বাংলাদেশি জাতীয়তাবাদ হবে আমাদের দর্শন।  জিয়া বললেন, “ধর্মের দিক থেকে আমরা কেউ মুসলিম, কেউ হিন্দু, কেউ বৌদ্ধ কিংবা খ্রিস্টান, আমরা যা-ই হই না কেন, পাহাড় বা সমতলের যেখানেই আমাদের আবাসভূমি হোক না কেন, এই দেশের মানচিত্র, ইতিহাস, ভূগোল, অর্থনীতি, ভাষাযুদ্ধ এবং সর্বোপরি মুক্তিযুদ্ধ অতীত, বর্তমান ও ভবিষ্যৎ আমাদের সবাইকে একটি জাতিত্বের সূত্রে বেঁধেছে, আমরা চিরকাল এক জাতি হয়ে থাকব-আমরা বাংলাদেশি। ” বাংলাদেশের প্রথম সংবিধানে শেখ মুজিবুর রহমান পার্বত্য চট্টগ্রামের পাহাড়িদের (উপজাতি) বাঙালি হিসেবে আখ্যায়িত করেন।  এটা মানতে রাজি ছিলেন না পার্বত্য চট্টগ্রামের উপজাতিরা।  বাংলাদেশ স্বাধীন হওয়ার পর ১৯৭২ সালের ১৬ ফেব্রুয়ারি এক বুক আশা বেঁধে চাকমা রাজার প্রতিনিধিদল প্রধানমন্ত্রী শেখ মুজিবুর রহমানের সঙ্গে দেখা করেন।  মানবেন্দ্র লালমার নেতৃত্বে ১২ জনের একটি প্রতিনিধি শেখ মুজিবুর রহমানকে একটি স্মারকলিপি দিতে চান।  স্মারকলিপিটি মানবেন্দ্র লারমার হাতেই ছিল।  শেখ মুজিবুর রহমান জানতে চান, এতে কী লেখা আছে।  লারমা এটি পড়ে শোনান।  শেখ মুজিবুর স্মারকলিপিটি গ্রহণ করেননি।  উল্টো তিনি উপজাতিদের দাবিগুলো নাকচ করে দিয়ে বলেছিলেন- ‘আমরা সবাই বাঙালি।  তোমাদের নৃতাত্ত্বিক পরিচয় ভুলে যাও, বাঙালি হয়ে যাও। ’ প্রধানমন্ত্রী তাদের ধমক দিয়ে বলেন যে ‘যদি তারা তাদের দাবিতে অনড় থাকে, তাহলে তিনি বাঙালি ঢুকিয়ে পার্বত্য চট্টগ্রাম ভাসিয়ে দেবেন।  (সূত্র : পার্বত্য চট্টগ্রাম শান্তিবাহিনী জিয়া হত্যা মনজুর খুন : মহিউদ্দিন আহমেদ) এদিকে ৩১ অক্টোবর (৭২) গণপরিষদ অধিবেশনে আওয়ামী লীগের দলীয় সংসদ সদস্য আবদুর রাজ্জাক ভূঁইয়া সংবিধান বিলের ৬ অনুচ্ছেদের পরিবর্তে ‘বাংলাদেশের নাগরিকত্ব আইনের দ্বারা নির্ধারিত ও নিয়ন্ত্রিত হইবে।  বাংলাদেশের নাগরিকরা বাঙালি বলিয়া পরিচিত হইবেন’, এই অনুচ্ছেদটি সন্নিবেশ করার প্রস্তাব আনেন।  সংসদ সদস্য আবদুর রাজ্জাকের এ প্রস্তাবের তীব্র বিরোধিতা করেন লারমা।  তিনি সংসদে বলেন, ‘বাংলাদেশের সঙ্গে আমরা ওতপ্রোতভাবে জড়িত।  কিন্তু আমি একজন চাকমা।  আমার বাপ-দাদা, চৌদ্দপুরুষ কেউ বলে নাই আমি বাঙালি।  আমরা কোনো দিনই নিজেদের বাঙালি মনে করি নাই।  আজ যদি এ সংশোধনী পাস হয়, তাহলে আমাদের এই চাকমা জাতির অস্তিত্ব লোপ পাবে।  আমরা বাংলাদেশের নাগরিক।  আমরা আমাদের বাংলাদেশি বলে মনে করি এবং বিশ্বাস করি।  কিন্তু বাঙালি বলে নয়। ’ এরপর স্পিকার আবদুর রাজ্জাকের সংশোধনী প্রস্তাবটি কণ্ঠভোটে দেন এবং তা পাস হয়।  (সূত্র : পার্বত্য চট্টগ্রাম শান্তিবাহিনী জিয়া হত্যার মনজুর খুন : মহিউদ্দিন আহমদ) ১৯৭৩ সালের ১৬ ফেব্রুয়ারি রাঙামাটিতে এক জনসভায় শেখ মুজিবুর রহমান উপজাতিদের উদ্দেশে প্রশ্ন রাখেন কেন তারা বাঙালি হতে পারবে না? প্রধানমন্ত্রীর এমন হুংকারের পর পার্বত্যবাসীর উপলব্ধি হতে থাকে যে নিজেদের পথ নিজেদের বেছে নিতে হবে।  এ লক্ষ্যে ১৯৭৩ সালে জনসংহতি সমিতি তাদের শান্তিবাহিনীর সামরিক শাখা গঠন করে।  এর পর থেকে পার্বত্য চট্টগ্রামে অশান্তি শুরু হয়। জিয়াউর রহমান ক্ষমতায় এসে ১৯৭৯ সালে ৬ এপ্রিল পঞ্চম সংশোধনীর মাধ্যমে বাঙালি জাতীয়তাবাদের পরিবর্তে বাংলাদেশি জাতীয়তাবাদ প্রবর্তন করেন।  দেশের মানুষ সঠিক জাতিসত্তার পরিচয় ফিরে পায়।  তিনি বাঙালি জাতীয়তাবাদের পরির্বতে ‘বাংলাদেশি জাতীয়তাবাদ’ প্রবর্তন করায় উপজাতিদের দীর্ঘদিনের দাবি যেমন বাস্তবায়ন হয় তেমনি উপজাতিরা দেশের মালিকানা ফিরে পান। বহুদলীয় গণতন্ত্র প্রবর্তন: 
শেখ মুজিবুর রহমান ১৯৭৫ সালে দেশের সব রাজনৈতিক দলকে নিষিদ্ধ করে গণবিমুখ একদলীয় বাকশালী ব্যবস্থা চালু করেন।  সে দিনগুলোতে গণতন্ত্র, মানবাধিকার, বাকস্বাধীনতা, রাজনৈতিক মতপ্রকাশের কোনো স্বাধীনতা ছিল না।   গণমাধ্যমের কণ্ঠরোধ করা হয়।  একদল, এক ব্যক্তিশাসনে গোটা দেশ এক জিন্দানখানায় (বন্দিশালা) পরিণত হয়েছিল।  জিয়াউর রহমান ক্ষমতায় আসার পর গণতন্ত্রের দরজা উন্মুক্ত করে দেন।  তিনি উপলব্ধি করেন যে গণতন্ত্রকে শক্তিশালী করতে হলে অবশ্যই মত ও পথের শতফুল ফুটতে দিতে হবে।  এই লক্ষ্য ও মানসেই তিনি ১৯৭৬ সালে ‘রাজনৈতিক দল বিধি ১৯৭৬’ জারি করেন।  এর ফলে দেশে সব রাজনৈতিক দলের পুনরুজ্জীবনের সুযোগ ঘটে।  এ প্রক্রিয়ায় ১৯৭৬ সালে ৪ নভেম্বর বৈধ রাজনৈতিক দল হিসেবে আওয়ামী লীগ স্বীকৃতি লাভ করে।  একইভাবে ১৯৭৯ সালের ৬ এপ্রিল পঞ্চম সংশোধনী কার্যকর হলে দেশে বহুদলীয় গণতান্ত্রিক শাসনব্যবস্থা চালু হয়। স্বাধীনতা ও সার্বভৌমত্ব রক্ষা: 
১৯৭৫ সালে শেখ মুজিবুর রহমানকে সপরিবারে হত্যা করার পর ক্ষমতায় আসেন তৎকালীন আওয়ামী লীগের অন্যতম শীর্ষ নেতা খন্দকার মোশতাকের নেতৃত্বে আওয়ামী লীগের একটি গ্রুপ।  সেনাবাহিনীর একাংশ মোশতাক সরকারকে সমর্থন দেয়, আরেকটি অংশ বিরোধিতা করতে থাকে।  সমগ্র জাতি তখন চরম সংকটের মুখোমুখি।  তৎকালীন সেনাবাহিনীর ব্রিগেডিয়ার জেনারেল খালেদ মোশাররফের নেতৃত্বে সেনাবাহিনীর কিছু সদস্য বিদ্রোহ করেন।  খালেদ মোশাররফ নিজেকে সেনাপ্রধান হিসেবে ঘোষণা দিয়ে ৩ নভেম্বর তৎকালীন সেনাপ্রধান জিয়াউর রহমানকে বন্দি করেন।  রাষ্ট্রপতি খন্দকার মোশতাককে পদচ্যুত করা হয় ও বিচারপতি আবু সাদাত মো. সায়েমকে রাষ্ট্রপতি করা হয়। ১৯৭৫ সালের ৩ নভেম্বর জিয়াউর রহমান বন্দি হওয়ার পর সেনাবাহিনীতে ব্যাপক অসন্তোষ দেখা দেয়।  মুক্তিযুদ্ধে অসামান্য অবদান ও দেশপ্রেমের কারণে জিয়া ইতিমধ্যে সেনাবাহিনী ও জনগণের হৃদয়ে আসন গড়ে নেন।  এ সময় বিভিন্ন ঘটনাপ্রবাহের কারণে সেনাবাহিনীতে দেখা দেয় চরম বিশৃঙ্খলা।  দেশের জনগণ দুঃসহ অনিশ্চিত পরিস্থিতির কারণে আতঙ্কিত হয়ে পড়েন।  দেশের স্বাধীনতা, সার্বভৌমত্ব যখন হুমকির সম্মুখীন, ঠিক সেই মুহূর্তে সশস্ত্র বাহিনী-জনতার সমন্বয়ে ৭ নভেম্বর ঐতিহাসিক সিপাহি বিপ্লব ঘটে।  বন্দিদশা থেকে মুক্ত করা হয় জাতির সবচেয়ে বিশ্বস্ত সন্তান জিয়াউর রহমানকে।  সবাই বুঝলেন, জাতির এ ক্রান্তিকালে জিয়া ছাড়া আর কারো কাছে দেশের স্বাধীনতা-সার্বভৌমত্ব নিরাপদ নয়।  তাই তারা জিয়াকে শুধু মুক্তই করেননি; তাঁকে নিয়ে আসেন ক্ষমতার শীর্ষ বিন্দুতে।  ঐক্যবদ্ধ সিপাহি-জনতার বিপ্লবের মধ্য দিয়ে তিনি এ দেশের রাজনীতিতে আবির্ভূত হন।  ফিরিয়ে আনেন সেনাবাহিনীতে শৃঙ্খলা।  সব ষড়যন্ত্রের জাল ভেদ করে নিরাপদ করেন দেশের স্বাধীনতা ও সার্বভৌমত্ব।  এরপর ঘটনার আবর্তে তিনি বাংলাদেশের রাজনীতির আকাশে আবির্ভূত হন। বিএনপি জিয়ার অনন্য সৃষ্টি: 
বিএনপি শহীদ জিয়ার এক অনন্য সৃষ্টি।  সকল বাধা বিঘ্ন অতিক্রম করে বিএনপি পৌঁছে গেছে সাফল্যের শীর্ষতম বিন্দুতে।  বিএনপি, জিয়া ও বাংলাদেশ পরিণত হয়েছে এক ও অভিন্ন সত্তায়।  দেশের এক ক্রান্তিকালে শহীদ প্রেসিডেন্ট জিয়াউর রহমান বাংলাদেশ জাতীয়তাবাদী দল গঠন করেন।  যখন আধিপত্যবাদী শক্তি  দেশের স্বাধীনতা ও সার্বভৌমত্ব খর্ব করতে তৎপর ছিল।  যখন দেশের তৎকালীন ক্ষমতাসীন গোষ্ঠী স্বাধীনতাত্তোর তাদের ক্ষমতাকে চিরস্থায়ী করার জন্য গণতন্ত্রকে হত্যা করে একদলীয় কর্তৃত্বমূলক শাসন জারি করে মানুষের বাক ও মত প্রকাশের স্বাধীনতা, গণতন্ত্র, মানবাধিকার কেড়ে নেয়।  যখন হত্যা ও খুনের রাজনীতি জাতীয় জীবনের অনুষঙ্গ হয়ে দাঁড়ায়।  মানুষের জীবন ও নিরাপত্তা যখন চরমভাবে বিপন্ন ঠিক সেই অরাজক সময়ে বিএনপির জন্ম।  অর্জিত স্বাধীনতাকে আর কেউ যাতে বিপন্ন করতে না পারে, গণতান্ত্রিক ব্যবস্থাকে যেন কোন অপশক্তি ধ্বংস করতে না পারে, সেই দৃঢ়প্রত্যয় নিয়েই শহীদ রাষ্ট্রপতি জিয়াউর রহমান বাংলাদেশ জাতীয়তাবাদী দল-বিএনপি প্রতিষ্ঠা করেন।  তাঁর শাসনামলে সামাজিক সুবিচার ও অর্থনৈতিক সমৃদ্ধির কারণে দেশের উন্নয়ন ও অগ্রগতি আন্তর্জাতিক মর্যাদা লাভ করে।  দারিদ্র ও দুর্ভিক্ষপীড়িত দেশ ইমার্জিন টাইগারে পরিণত হয়।  তিনি বিএনপিকে গণতন্ত্র, উন্নয়ন, উৎপাদন ও জাতীয় স্বার্থরক্ষার উপযুক্ত করে গড়ে তোলেন।  নেতাপুজা, তোষামোদি ও শ্লোগান নির্ভর বিদ্যমান রাজনীতির পরিবর্তে তিনি উন্নয়ন ও উৎপাদনের রাজনীতি চালু করেন।  দলের নেতাকর্মী ও জনগণকে তিনি সম্পৃক্ত করেন খাল খনন, নিরক্ষরতা দূরীকরণ অভিযান, রাস্তাঘাট নির্মাণ প্রভূতি উন্নয়ন কর্মকাণ্ডে।  অলস পড়ে থাকা কলকারখানাগুলোতে আবার কাজ শুরু হয়।  এমনকি কোন কোন কারখানা দুই শিফটেও কাজ চলে।  জিয়া রাজনীতিকে প্রাসাদ বন্দী না করে ছড়িয়ে দেন সারাদেশ।  জিয়ার প্রতি জনগণের ভালবাসার কারণে বিএনপি শুরু থেকেই জনপ্রিয়তা পায়।  পরবর্তীতে বিএনপি গণমুখী কর্মকাণ্ডের কারণে দলটি মানুষের আস্থা অর্জন করতে সক্ষম হয়।  তাই জনগণ যখনই ভোট দিয়ে সরকার গঠনের সুযোগ পেয়েছে, তখনই বিএনপিকে ভোট দিয়ে ক্ষমতায় এনেছে। প্রতিষ্ঠার পর থেকে এ দলটি দেশের স্বাধীনতা, সার্বভৌমত্ব ও গণতন্ত্র রক্ষার অতন্ত্র প্রহরী হিসেবে ভূমিকা পালন করে আসছে।  মুক্তিযুদ্ধের ঘোষণা দিয়েছেন এই দলের প্রতিষ্ঠাতা।  জাতিসত্ত্বার পরিচয়ও এনে দিয়েছেন তিনি।  ৭৫ সালে দেশের স্বাধীনতা সার্বভৌমত্ব যখন হুমকির মুখে পড়ে তখন তা রক্ষা করেন বিএনপির প্রতিষ্ঠাতা জিয়াউর রহমান।  জিয়াউর রহমানকে হত্যার পর  স্বৈরশাসন কায়েম হলে বিএনপি একটানা ৯ বছর সংগ্রাম করে গণতন্ত্র পুনরুদ্ধার করে।  গণতন্ত্রের এ লড়াইয়ে বিএনপির অসংখ্য নেতা-কর্মীকে জীবন দিতে হয়।  ফখরুদ্দিন-মঈনুদ্দিন চক্র অগণতান্ত্রিকভাবে ক্ষমতা দখলে নিলে বিএনপি গণতন্ত্রের জন্য আবারো সংগ্রামে লিপ্ত হয়।  জেলে  যেতে হয় বিএনপি চেয়ারপারসন দেশনেত্রী বেগম খালেদা জিয়াসহ দলের অসংখ্য নেতাকর্মীকে।  দলের তৎকালীন সিনিয়র যুগ্ম মহাসচিব তারেক রহমানের উপর পাশবিক নির্যাতন চালিয়ে তাঁর মেরুদণ্ড ভেঙ্গে দেয়া হয়।  আরাফাত রহমান কোকো অমানবিক নির্যাতনে অসুস্থ হয়ে শেষ পর্যন্ত চিকিৎসাধীন অবস্থায় মারা যান মালয়েশিয়ায়।  ফখরুদ্দিন-মঈনুদ্দিন চক্রের সহযোগিতায় আওয়ামী লীগ ক্ষমতা দখল করে গত ১৫ বছর ধরে দেশে ফ্যাসিবাদী শাসন কায়েম করেছে।  গণতন্ত্র, ভোটের অধিকার ও মানবাধিকারের দাবিতে এ দলটি শত নির্যাতনের মধ্যেও আন্দোলন চালিয়ে যাচ্ছে।  এ আন্দোলনে বিএনপির অসংখ্য নেতাকর্মীকে জীবন দিতে হয়, গুম হতে  হয়।  বিএনপি’র ৪৫ লাখ নেতা-কর্মীর বিরুদ্ধে মামলা দেয়া হয়েছে।  কোন নেতার বিরুদ্ধে ৪০০ আবার  কোনো নেতার বিরুদ্ধে ৩০০ পর্যন্ত মামলা দেয়া হয়েছে।  গুম হয়েছে প্রায় ৭০০ তরুণ-যুবক, তার মধ্যে তিনজন সংসদ সদস্য ছিলেন।  বিএনপির অনেক জনপ্রিয় নেতাকে নির্বাচনের পূর্বে ফরমায়েশি সাজা দেয় তারা যাতে নির্বাচনে অংশ নিতে না পারে।  দলের চেয়ারপার্সন খালেদা জিয়াকে মিথ্যা মামলা দিয়ে বছরের পর বছর বন্দী করে রাখা হয়েছে।  অসুস্থ খালেদা জিয়াকে উন্নত চিকিৎসার জন্য বিদেশ পর্যন্ত যেতে দেয়া হচ্ছে না।  ভারপ্রাাপ্ত চেয়ারম্যান তারেক রহমানের বিরুদ্ধে একের পর এক মামলা ও সাজা দিচ্ছে।  তাঁকে দেশে আসতে দেয়া হচ্ছে না।  এমনকি তাঁর বক্তব্য প্রচার করতে দেয়া হচ্ছে না।  প্রবীণ ও মার্জিত রাজনীতিক, বিএনপি মহাসচিব মির্জা ফখরুল ইসলাম আলমগীরের বিরুদ্ধে অসখ্য মামলা।  কিছুদিন পর পর তাঁকে জেলে বন্দী রাখা হয়।  এত নির্যাতনের পরও থেমে নেই বিএনপি।  গণতন্ত্রের জন্য তাদের লড়াই চলছে অবিরাম।  এখানেই বিএনপি প্রতিষ্ঠার স্বার্থকতা। শান্তি প্রতিষ্ঠা ও স্থিতিশীলতা ফিরিয়ে আনা: 
শহীদ প্রেসিডেন্ট জিয়াউর রহমান দেশ পরিচালনার দায়িত্বভার গ্রহণের আগে এই গোটা বাংলাদেশ পরিণত হয় নরককুন্ডে।  রক্ষীবাহিনী গুম, খুন অপহরণ, অত্যাচার, নির্যাতন-লুটপাট ধর্ষণ চালিয়ে গোটা দেশকে মনুষ্য বসবাসে অযোগ্য করে তুলেছিল।  বাকশাল গঠনের পর রক্ষীবাহিনীর নিষ্ঠুরতা সব সীমা ছাড়িয়ে যায়।  ভিন্নমতের তরুণদের ধরে নিয়ে তারা নির্মমভাবে হত্যা করতো।  দিনে বা রাতে তাদের ধরে নিয়ে যেত আর পরের দিন তাদের লাশ ভাসতো নদী, খাল, বিলে।  মুক্তিযোদ্ধারাও তাদের হাত থেকে রেহাই পায়নি।  যুবতী মেয়েদের ধরে নিয়ে ধর্ষণ করতো।  অনেক পরিবার তাদের মেয়েদের স্কুল-কলেজে পাঠানো বন্ধ করে দিয়েছিল।  এই রক্ষীবাহিনী মারাঠা বর্গীদের মতো মানুষের ঘরবাড়ি জ্বালিয়ে দিতো, সম্পদ লুট করতো।  এমনিভাবে তারা এক বিভীষিকাময় পরিস্থিতি তৈরি করে। এই সময় দৈনিক বাংলার সহকারী সম্পাদক নির্মল সেন (অনিকেত) মার্চের নির্বাচনের ক’দিন পরে লিখেছিলেন, “আমি স্বাভাবিক মৃত্যুর গ্যারান্টি চাই” শীর্ষক একটি উপ-সম্পাদকীয় লিখিছিলেন।  এই উপ-সম্পাদকীয়তে এক সপ্তাহের একটি ঠিকুজি তুলে ধরেন ১৩টি হত্যাকান্ডের।  এ সম্পর্কে তিনি লিখেছিলেন যে, এ খবর সব খবর নয়।  সব খবর সংবাদপত্রে পৌঁছে না।  সব খবর পৌঁছে না থানায়।  দূর-দূরান্ত  থেকে কে দেয় কার খবর? আর দিতে গেলে জীবনের যে ঝুঁকি আছে সে ঝুঁকি নিতেই বা কতজন রাজি? রক্ষীবাহিনীর নৃশংসতা কত ভয়াবহ ছিল তার একটি ঘটনা শুনুন।  সাংবাদিক ও কলামিস্ট আহমেদ মুসার ঐতিহাসিক দলিল ""বাংলাদেশে রাজনৈতিক হত্যাকাণ্ডের সূচনা পর্ব: ইতিহাসের কাঠগড়ায় আওয়ামী লীগ"" বইয়ে এই ঘটনাটি উল্লেখ রয়েছে।  বাজিতপুরের নিরীহ কৃষক আবদুল আলী রক্ষীবাহিনী কর্তৃক তার সন্তান হত্যার নৃশংসতা তুলে ধরে বলে, “আমার সামনে ছেলেকে গুলি করে হত্যা করল।  আমার হাতে কুঠার দিয়ে বলল, ‘মাথা কেটে দে, ফুটবল খেলবো। ’ আমি কি তা পারি! আমি যে বাপ।  কিন্তু অকথ্য নির্যাতন কতক্ষণ আর সহ্য করা যায়।  অত্যাচার সহ্য করতে না পেরে শেষ পর্যন্ত নিজের হাতে ছেলের মাথা কেটে দিয়েছি।  রশীদ নাকি রাজনীতি করত আমি জানতাম না।  একদিন মাতু আর শাহজাহান এসে ধরে নিয়ে গেল।  আওয়ামী লীগ অফিসে সারারাত ওরা ওকে বেদম মার মারল।  সকালে বলল এক হাজার টাকা দিলে ছেড়ে দেবে।  রশীদ স্বীকার করে এল এক হাজার টাকা  দেবার।  আমার কাছে টাকা চাইল।  কিন্তু আমি দিন আনি দিন খাই, মজুর মানুষ।  হঠাৎ তিন দিনের মধ্যে এক হাজার টাকা কোত্থেকে দেব? বললাম, তুই বরং পালিয়ে সিলেট চলে যা।  রশীদ সিলেট চলে গেল।  কিন্তু ১০-১২ দিন পর ফিরে এসে বলল, ‘বাবা মন মানেনা তোমাদের ফেলে থাকতে। ’ সিলেট থেকেফেরার পরই কঠিন অসুখে পড়ল।  টাইফয়েড।  অসুখ সারার পর একদিন তার মাকে বলল, ‘মা আজ ভাত খাব। ’ তার মা শৈলমাছ দিয়ে তরকারী রানল।  এমন সময় আওয়ামী লীগের পান্ডারা রক্ষীবাহিনীসহ বাড়ি ঘেরাও করল।  অসুস্থ মানুষ।  কোন রকমে বাড়ি থেকে বের হয়ে মাঠের দিকে দৌড় দিল।  বাবা আমার জানত না সেখানেও ঘাপটি মেরে বসে আছে আজরাইল।  পাষন্ডরা  দৌড়ে এসে ধরল তাকে।  রশীদ সিরাজের পা ধরে বলল, ‘সিরাজ ভাই, বিমারী মানুষ আমায় ছেড়ে  দেন। ’ ছাড়ল না।  তারপর বাপ-বেটা দু’জনকেই বেধে মার শুরু করল।  কত হাতে পায়ে ধরলাম।  এরপর মাতু গুলি করল রশীদকে।  ঢলে পড়ল রশীদ।  আমি নির্বাক তাকিয়ে রইলাম।  মরার পর একজন বলল, ‘চল ওর কল্লাটা নিয়ে যাই ফুটবল খেলব। ’ মাতু বলল, ‘হ্যাঁ।  তাই নেব।  তবে ওর কল্লা আমরা কাটব না।  তার বাবা কেটে দেবে। ’ বলেই আমার হাতে কুঠার দিয়ে বলল কেটে দিতে।  আমার মুখে রা নেই।  বলে কি পাষন্ডগুলো? চুপ করে আছি দেখে বেদম পেটাতে শুরু করল।  বুড়ো মানুষ কতক্ষণ আর সহ্য হয়।  সিরাজ এসে বুকে বন্দুক ঠেকিয়ে বলল, ‘এক্ষুনি কাট, নইলে তোকেও গুলি করব। ’ ইতিমধ্যে দেড় ঘন্টার মত সময় পার হয়ে গেছে।  বুঝতে পারলাম না কাটলে ওরা সত্যি আমাকেও মেরে ফেলবে কিনা? শেষে কুঠার দিয়ে কেটে দিলাম মাথা।  নিয়ে উল্লাসে চলে গেল তারা।  আল্লায় কি সহ্য করব? এ রকম হাজারো ঘটনা সে সময় ঘটেছে। রক্ষীবাহিনীর আরেকটি নির্মতার কথা শুনাই।  ৭৩ সালের প্রারম্ভ থেকেই গ্রামে গ্রামে চলে রক্ষীবাহিনীর বর্বর, নিষ্ঠুর ও পৈশাচিক অভিযান।  মুজিব আমলে রক্ষীবাহিনীর নির্যাতনের একটি দলিল আত্মগোপনকারী কম্যুনিষ্ট নেতা শান্তিসেনের স্ত্রী শ্রীমতি অরুণা সেনের বিবৃতি।  অরুনা সেন, রানী সিংহ ও হনুফা বেগমকে ফরিদপুর জেলার মাদারীপুর মহকুমার রামভদ্রপুর গ্রাম থেকে রক্ষীবাহিনী ধরে নিয়ে যায়। মুক্তি পাবার পর আওয়ামী লীগ সরকারের অন্যায়-নির্যাতনের স্বরূপ প্রকাশের জন্য শ্রীমতি অরুণা সেন সংবাদপত্রে একটি বিবৃতি দেন।  তিনি বলেন, “গত ৩রা ফেব্রুয়ারি ১৯৭৪ রাতে রক্ষীবাহিনী এসে সম্পূর্ণ গ্রামটিকে ঘিরে ফেলে।  ভোরে আমাকে ধরে নদীর ধারে নিয়ে গেল।  সেখানে দেখলাম, গ্রামের উপস্থিত প্রায় অধিকাংশ সক্ষম দেহী পুরুষ এমনকি বালকদের পর্যন্ত এনে হাজির করা হয়েছে।  আওয়ামী লীগের থানা সম্পাদক হোসেন খাঁ সবকিছুর তদারকি করছে।  আমার সামনে রক্ষীবাহিনী উপস্থিত সকলকে বেদম মারপিট শুরু করে।  শুনলাম এদের ধরতে গিয়ে বাড়ির মেয়ে-ছেলেদেরও তারা মারধর করে এবং অনেকক্ষেত্রে অশালীন আচরণ করেছে।  এরপর আমাকে রক্ষীবাহিনীর কমান্ডার হুকুম করল পানিতে নেমে দাড়াতে।  সেখানে নাকি আমাকে গুলি করা হবে।  আমি নিজেই পানির দিকে নেমে গেলাম।  ওরা রাইফেল উঁচিয়ে তাক করল গুলি করবে বলে।  কিন্তু পরষ্পর কী সব বলাবলি করে রাইফেল নামিয়ে নিল।  আমি কাঁদা-পানিতে দাঁড়িয়েই থাকলাম।  কমান্ডার গ্রেফতার করা সবাইকে হিন্দু মুসলমান দুই কাতারে ভাগ করে দাঁড় করালো।  মুসলমানদের উদ্দেশ্যে বক্তৃতা দিয়ে বলল, ‘মালাউনরা আমাদের দুশমন।  তাদের ক্ষমা করা হবে না।  তোমরা মুসলমানরা মালাউনদের সাথে থেকো না।  তোমাদের এবারের মত মাফ করে  দেয়া হল। ’ এই বলে কলিমুদ্দিন ও মোস্তফা নামের দু’জন মুসলমান যুবককে রেখে বাকি সবাইকে এক একটা বেতের বাড়ি দিয়ে বলল, ‘ছুটে পালাও’।  তারা ছুটে পালিয়ে গেল।  আমার পাক বাহিনীর কথা মনে পড়ল।  তারাও বিক্ষুব্ধ জনতাকে বিভক্ত করতে এমনিভাবে সাম্প্রদায়িকতার আশ্রয় নিয়েছিল।  পার্থক্য শুধু তারা ধর্মের নামে সাম্প্রদায়িকতার আশ্রয় নিত আর এই ধর্মনিরপেক্ষতার ধব্জাধারীরা ভন্ডামীর আশ্রয় নিচ্ছে। ৬ ফেব্রুয়ারি ভোর না হতেই রক্ষীবাহিনী ঘুম  থেকে আমাকে তুলল।  আমাকে বাড়ির বাইরে নিয়ে এলে দেখলাম রানীও রয়েছে।  আমাদের নিয়ে তারা দুই মাইল দূরে ভেদরগঞ্জ রক্ষীবাহিনীর ক্যাম্পের দিকে রওনা হল।  রাস্তায় তারা রানীর প্রতি নানারকমের অশ্লীল উক্তি করেছিল।  আমরা ক্যাম্পে আসতেই অনেক রক্ষীবাহিনী এসে আমাদের ঘিরে দাঁড়াল।  কেউ অশ্লীল মন্তব্য করে, কেউ চুল ধরে টানে, কেউ চড় মারে, কেউ খোঁচা দেয়।  এমন সব বর্বরতা।  কিছুক্ষণ পর আমাদের রোদের মধ্যে বসিয়ে রেখে তারা চলে গেল।  সন্ধ্যায় আমাকে উপরে দোতলায় নিয়ে গেল।  কিছুক্ষণ পরেই শুনলাম রানীর হৃদয়বিদারী চিৎকার।  প্রায় আধঘন্টা পর আর্তনাদ স্তিমিত হয়ে থেমে গেল।  নিঃস্তব্ধ রাতের অন্ধকার  ভেদ করে ভেসে আসছিল বেতের সপাং সপাং শব্দ আর পাশবিক গর্জন।  রানীকে যখন এনে তারা কামরার মধ্যে ফেলল, রাত্রি তখন কত জানিনা।  রানীর অচৈতন্য দেহ তখন বেতের ঘায়ে ক্ষতবিক্ষত।  রক্ত ঝরছে।  জ্ঞান ফিরলে রানী পানি চাইলো, আমি তাকে পানি খাওয়ালাম।  রানী আস্তে আস্তে কথা বলতে পারল।  রাত্রি তখন ভোর হয়ে এসেছে।  রানীর মুখে শুনলাম উপরে ভেদরগঞ্জ ও ডামুড্যার আওয়ামী লীগ সম্পাদকরা এবং ঐ দুই স্থানের ক্যাম্প কমান্ডাররা উপস্থিত ছিল।  তারা শান্তি সেন ও চঞ্চলকে ধরিয়ে দিতে বলে এবং অস্ত্র কোথায় আছে জিজ্ঞাসা করে।  রানী কিছুই জানে না বলায় তাকে এমন সব অশ্লীল কথা বলে যা কোন সভ্য মানুষের পক্ষে বলা তো দূরের কথা কল্পনা করাও সম্ভব নয়।  কিছুক্ষণ জিজ্ঞাসাবাদ ও গালি বর্ষণের পর ভেদরগঞ্জ ক্যাম্প কমান্ডার বেত নিয়ে তার উপর ঝাঁপিয়ে পড়ে এলোপাতাড়ি এমন পেটাতে থাকে যে তিনখানা বেত ভেঙ্গে যায়।  আবার জিজ্ঞাসা করে, শান্তি ও চঞ্চল কোথায়? রানীর একই উত্তর।  ক্ষীপ্ত হয়ে রানীকে তারা সিলিং এর সাথে ঝুলিয়ে দেয় এবং দ্ইু কমান্ডার এবার একই সাথে চাবুক দিয়ে পেটাতে শুরু করে।  মারার সময় অসহ্য যন্ত্রণায় রানী বলেছিল, ‘আমাকে এভাবে না মেরে গুলি করে মেরে ফেলুন। ’ জবাবে একজন বলে, ‘সরকারের একটা গুলির দাম আছে।  তোকে সাতদিন ধরে পিটিয়ে মেরে ফেলব।  এখন পর্যন্ত মারার দেখেছোটা কি?’ অল্পক্ষণ পরেই রানী অচেতন হয়ে পড়ে।  কিন্তু তাদের চাবুক চালানো বন্ধ হয়নি।  যখন জ্ঞান ফেরে রানী দেখে সে মেঝেতে পরে আছে।  পানি চাইলে তারা তাকে পানি দেয় নাই।  ৮ই ফেব্রুয়ারি প্রথমে আমাকে ও পরে রানীকে দোতালায় নেয়া হয়।  সেখানে উপস্থিত ছিলেন ডামুড্যার আওয়ামী লীগ সেক্রেটারি ফজলু মিঞা ও ভেদরগঞ্জের সেক্রেটারী হোসেন খাঁ।  তারা  চেয়ারে বসে আছেন।  আমাকে বলল, তোমার স্বামী ও ছেলেকে ধরিয়ে দাও।  অস্ত্র কোথায় আছে বলে দাও।  তারা ডাকাত, অস্ত্র দিয়ে ডাকাতি করে।  আমি বললাম, তারা ডাকাত নয়।  তারা সৎ  দেশ প্রেমিক, আমার স্বামী রাজনীতি করেন এ কথা কে না জানে।  দেশের সাধারণ লোকের অতি প্রিয় ও শ্রদ্ধেয় তিনি।  রানীকে তারা একই প্রশ্ন করেন।  রানী কিছুই জানে না বলায় তারা ক্ষিপ্ত হয়ে উঠে।  ডামুড্যা ক্যাম্পের কমান্ডার করম আলী এবং ভেদরগঞ্জ ক্যাম্প কমান্ডার ফজলুর রহমান আমাদের অশ্লীল গালাগাল দিতে শুরু করে এবং আমাকে ও রানীকে একসঙ্গে ঝুলিয়ে দিয়ে রানীর বস্ত্র খুলে নেয়।  তারপর আমাদের দু’জনকে দু’দিক থেকে চাবুক মারতে থাকে।  জ্ঞান হারিয়ে ফেলি।  জ্ঞান হলে দেখি দু’জনেই মেঝেতে পরে আছি।  রানীর সর্বাঙ্গ দিয়ে রক্ত ঝরছে।  আমার গায়ে কাপড় থাকায় অপেক্ষাকৃত কম আহত হয়েছি।  তবুও এই রুগ্ন বৃদ্ধ দেহে এই আঘাতই মর্মান্তিক।  সর্বাঙ্গ ব্যাথায় জর্জরিত।  তৃষ্ণায় বুক শুকিয়ে যাচ্ছে।  নড়বার ক্ষমতা নেই।  ওরা আমাদের দিকে তাকিয়ে নারকীয় হাসি হাসছে।  এদের হুকুমে দু’জন সিপাই আমাকে টেনে তুলল।  আমি অতিকষ্টে দাঁড়াতে পারলাম।  রানী পারল না। ” এমনি এক ভয়ংকর সময়ে দেশের দায়িত্বভার গ্রহণ করেন জিয়াউর রহমান বীর উত্তম।  তিনি শান্তি-শৃঙ্খলা ফিরিয়ে আনার উদ্যোগ নেন।  রাষ্ট্রীয় পৃষ্ঠপোষকতা না পেয়ে সন্ত্রাসীরা আত্মগোপনে চলে যায়।  বন্ধ হয়ে যায় গুম, খুন, অপহরণ, চাঁদাবাজি, লুন্টন ও দুর্নীতি।  ছাত্রীরা নির্বিঘ্নে স্কুল কলেজে যেতে শুরু করলো।  মানুষ হাঁফ ছেড়ে বাঁচলো।  আইন শৃঙ্খলা পরিস্থিতির এতো উন্নতি হয় যে জিয়ার সময় মানুষ ঘরের দরজা খুলে ঘুমাতে পারতো। মৌলিক অধিকার প্রতিষ্ঠা: 
মৌলিক অধিকার ব্যতীত কোনো নাগরিক সামাজিক চেতনাবোধ বা মঙ্গল আসতে পারে না।  তাই সমাজে মৌলিক অধিকার স্বীকৃত হয়েছে।  জিয়াউর রহমান যখন দেশের শাসনভার গ্রহণ করেন তখন এদেশের মৌলিক অধিকার সম্পূর্ণ স্থগিত রাখা হয়েছিল।  তিনি প্রেসিডেন্ট হিসেবে দায়িত্ব গ্রহণের পর বিচার বিভাগের স্বাধীনতা ও মৌলিক অধিকারসমূহ বলবৎ করেন।  আওয়ামী লীগ নেতা প্রেসিডেন্ট খোন্দকার মোশতাক আহমাদ জারিকৃত মার্শাল ল তিনি বাতিল করেন।  তিনি হাইকোর্ট ও সুপ্রীম কোর্টের বিচারপতি নিয়োগের সময় প্রধান বিচারপতির সঙ্গে পরামর্শ করে নিয়োগ দিতেন।  তার আমলে বিচার বিভাগ ছিল সম্পূর্ণ স্বাধীন।  তিনি আমাদের শাসনতন্ত্রে জনগণের যে ১৮টি মৌলিক অধিকার স্বীকৃত ছিল সেগুলো একে একে পুনঃস্থাপিত করেন। তৈরি পোশাক শিল্প খাত: 
বাংলাদেশের জিডিপিতে দীর্ঘকাল ধরে গুরুত্বপূর্ণ অবদান রেখে চলছে তৈরি পোশাক শিল্পখাত।  এ শিল্পের ভিত এবং মূল মানবসম্পদের ভিত গড়ে দিয়েছেন জিয়াউর রহমান।  বস্ত্রখাতের উন্নয়ন করতে গিয়ে তিনি গার্মেন্টস শিল্পের নতুন দিকের সন্ধান পান। বস্ত্র তৈরি ও বিপণনের পাশাপাশি তৈরি পোশাক শিল্প প্রতিষ্ঠার মাধ্যমে এই খাত থেকে যে বৈদেশিক মুদ্রা অর্জন এবং বিপুল কর্মসংস্থান সম্ভব তা প্রথম এসেছিল শহীদ জিয়ার উন্নয়ন চিন্তায় মশগুল মস্তিষ্ক থেকে। ১৯৭৮ সালের ৪ জুলাই অধুনালুপ্ত দক্ষিণ কোরীয় শিল্প গ্রুপ দেইউ-এর সাথে যৌথ উদ্যোগে চট্টগ্রামের কালুরঘাটে দেশ গার্মেন্টস স্থাপনের চুক্তি করা হয়।  এরপর ১৩০ জন তরুণ-তরুণীকে তৈরি পোশাক প্রস্তুতের উপর হাতেকলমে প্রশিক্ষণের জন্যে দক্ষিণ কোরিয়ার পুসানে পাঠানো হয়।  এর মাধ্যমেই বাংলাদেশে তৈরি পোশাক শিল্পের অগ্রযাত্রা সূচিত হয়।  তৈরি পোশাক শিল্পের বিকাশের জন্য স্পেশাল বন্ডেড ওয়্যারহাউজের প্রয়োজন ছিল।  ১৯৭৮ সালে জিয়ার শাসনামলেই এই স্কিম চালু হয়।  এটি চালু করার ফলে রফতানিকারকেরা সরাসরি শুল্কমুক্ত কাঁচামাল আমদানির সুযোগ পায়।  তার এই মহৎ উদ্যোগের ফলে স্বল্প সময়ে বাংলাদেশে গার্মেন্টস শিল্প প্রতিষ্ঠিত হয়।  ধীরে ধীরে এই শিল্পটি এখন বাংলাদেশের সবোর্চ্চ কর্মসংস্থানকারী ও বৈদেশিক মুদ্রা অর্জনকারী শিল্প। জনশক্তি রফতানি: 
বাংলাদেশের জিডিপিতে অবদান রেখে চলেছে এরকম আরেকটি বড় খাত হচ্ছে রেমিট্যান্স।  শহীদ প্রেসিডেন্ট জিয়ার হাত ধরেই এর শুভ সূচনা ঘটে।  দক্ষ জনশক্তি সৃষ্টির উদ্দেশ্যে তিনি ১৯৭৬ সালে বাংলাদেশ জনশক্তি কর্মসংস্থান ও প্রশিক্ষণ ব্যুরো (বিএমইটি) প্রতিষ্ঠা করেন।  ওই বছরই শহীদ প্রেসিডেন্ট জিয়াউর রহমানের স্বীয় উদ্যোগে মধ্যপ্রাচ্যের ৬টি দেশে সাড়ে ৮ হাজার বাংলাদেশি শ্রমিকের কর্মসংস্থান হয়।  সেই থেকে এই ধারা ক্রমবর্ধমান আকারে অব্যাহত রয়েছে।  বর্তমানে বিদেশে কর্মরত এক কোটিরও বেশি বাংলাদেশীদের প্রেরিত রেমিট্যান্স দেশের অর্থনীতির অন্যতম নিয়ামক শক্তি। ব্লু-ইকোনমি: 
উন্নত বিশ্বের অর্থনৈতিক সমৃদ্ধির পেছনে ব্লু ইকোনমির ভূমিকা অপরিসীম।  ব্লু ইকোনমি হচ্ছে, অর্থনৈতিক ক্ষেত্রে সমুদ্রের উপযোগিতা বৃদ্ধি।  শহীদ রাষ্ট্রপতি জিয়াউর রহমান বাংলাদেশে সমদ্রকেন্দ্রিক এই ব্লু ইকোনমির পথিকৃৎ।  তার উদ্যোগেই ১৯৮০ সালের ১০ অক্টোবর সমুদ্র সম্পদ বিষয়ক প্রথম জাতীয় সেমিনার অনুষ্ঠিত হয়।  এর আগে আইডব্লিউটিএ সাগরের বড়জোর ৪০ মাইল পর্যন্ত মাঝে মধ্যে অনুসন্ধান বিহার চালিয়েছে।  ৬০০ ফুট পানির নীচে মৎস্য ও প্রাণি সম্পর্কেও বাংলাদেশের তথ্য জানা ছিল না।  প্রেসিডেন্ট জিয়াউর রহমান ১৯৮০ সালের নভেম্বর মাস থেকে সামুদ্রিক সম্পদ অনুসন্ধানের নির্দেশ দেন।  সাগর ও মহাসাগরের সম্পদ অনুসন্ধান ও আহরণের জন্য জাতীয় কমিটি (এনসারসো) গঠন করা হয় এবং চট্টগ্রামে সমুদ্র বিজ্ঞান ইনস্টিটিউট প্রতিষ্ঠার উদ্যোগ নেয়া হয়। ১৯৮১ সালের ১৯ থেকে ২১ জানুয়ারি দেশ সেরা একদল মেধাবী শিক্ষার্থী এবং বিজ্ঞানীদেরকে নিয়ে ‘সামুদ্রিক সম্পদ অনুসন্ধান ও আহরণ সংক্রান্ত জাতীয় কমিটি’ একটি শিক্ষা সফর আয়োজন করে।  সমদ্রগামী যাত্রীবাহী জাহাজ ‘হিজবুল বাহার’-এ চড়ে বঙ্গোপসাগরে এই ব্যতিক্রমধর্মী সফরে জিয়া অংশগ্রহণকারীদের সাথে মতবিনিময় করেন।  তাঁর উদ্দেশ্য ছিল, বাংলাদেশের অবিচ্ছেদ্য অংশ বঙ্গোপসাগরের বিশাল সম্পদ ও সম্ভাবনার সাথে তাদেরকে পরিচয় করিয়ে দেয়া। সমুদ্রের অফুরন্ত সম্পদ আহরণ ও গভীর সমুদ্র থেকে মাছ ধরার জন্য তিনিই প্রথম যান্ত্রিক মাছ ধরার ট্রলারের ব্যবস্থা করেন এবং সমুদ্রে মাছ শিকার করে তা রপ্তানির উদ্যোগ নেন।  আজ এটাই আমাদের বৈদেশিক মুদ্রা অর্জনের একটি উৎস। খাল খনন কর্মসূচি: 
শহীদ জিয়ার শাসনামলে কৃষিতে যে সবুজ বিপ্লবের সূচনা হয় তার গুরুত্বপূর্ণ অনুষঙ্গ হলো সেচ।  এই সেচ ব্যবস্থার উন্নয়ন, সহজলভ্য এবং টেকসই করার জন্য জিয়া খাল খননের যুগান্তকারী ঐতিহাসিক কর্মসূচি গ্রহণ করেন।  শুকনো মওসুমে কৃষক যেন নদীনালা ও খালের পানি দিয়ে জমিতে প্রয়োজনীয় সেচের ব্যবস্থা করে ফসলের নিবিড়তা বাড়িয়ে এবং বর্ষা মওসুমে ফসলকে বন্যার হাত থেকে রক্ষা করে কৃষি উৎপাদন বৃদ্ধি করে দেশকে খাদ্যে স্বয়ম্ভর করতে পারেন—এই মূল লক্ষ্য নিয়ে তিনি খাল খনন কর্মসূূচি গ্রহণ করেন।  সমগ্র দেশে স্বেচ্ছাশ্রমের ভিত্তিতে এই কর্মসূূচিতে জনগণের সাথে তিনি নিজেও অনেক জায়গায় অংশ নিয়েছেন। কোদাল হাতে প্রেসিডেন্ট জিয়া খাল কাটছেন-এ এ ছবি এখনো মানুষের দৃশ্যপটে ভেসে আছে।  দেড় বছরে সারা দেশে প্রায় ১৪০০ খাল খনন ও পুনর্খনন করেন।  ফলে দেশ স্বল্প সময়ের মধ্যেই খাদ্য উৎপাদনে স্বয়ংসম্পূর্ণতা অর্জন করে। ক্ষুদ্রঋণ প্রকল্পে প্রণোদনা: 
দারিদ্র বিমোচনে গ্রামীণ ব্যাংকের ক্ষুদ্রঋণ প্রকল্প এখন বাংলাদেশ ছাড়িয়ে সমগ্র বিশ্বেই সমাদৃত।  এ প্রকল্পের কারণে ড. ইউনূস এবং গ্রামীণ ব্যাংক নোবেল পুরস্কার অর্জন করেছেন, যা আন্তর্জাতিক দরবারে বাংলাদেশের ভাবমূর্তি উজ্জ্বল করেছে।  কিন্তু গ্রামীণ ব্যাংকের প্রতিষ্ঠার পেছনে চাপা পড়ে আছে জিয়ার অবদান।  ১৯৭৬ সালে হাটহাজারির জোবরা গ্রামে চট্টগ্রাম বিশ্ববিদ্যালয়ের তৎকালীন অধ্যাপক ড. ইউনূস পল্লী ব্যাংকিংয়ের একটি মাঠ পর্যায়ের গবেষণা করেন।  এর উদ্দেশ্য ছিল, প্রান্তিক জনগণের মাঝে জামানতবিহীন ঋণ সুবিধা প্রণয়নের সম্ভাব্যতা যাচাই করা।  পাইলট প্রকল্পটি সফল হবার পর বৃহৎ পরিসরে চালু করার ক্ষেত্রে বড় ফান্ডের প্রয়োজনীয়তা দেখা দেয়।  এ সমস্যা নিরসনে তখন এগিয়ে আসেন শহীদ রাষ্ট্রপতি জিয়াউর রহমান।  তাঁর নির্দেশনায় বাংলাদেশ ব্যাংক থেকে ফান্ডের ব্যবস্থা করে দেয়া হয়।  প্রাপ্ত ফান্ড ব্যবহার করে ড. ইউনূস চট্টগ্রাম ও টাঙ্গাইলে সফলভাবে প্রকল্প সম্পন্ন করেন।  এরপরে আর তাঁকে পেছনে তাকাতে হয়নি।  সে সময়ে উদ্যোক্তাদেরকে সরকারি ফান্ড থেকে টাকা দেয়ার ক্ষেত্রে অনেকের আপত্তি থাকা সত্ত্বেও সম্ভাবনা বিচারে জিয়া ঝুঁকিটা নিয়েছিলেন। এছাড়াও বিএডিসির মাধ্যমে প্রান্তিক চাষীদের জামানত বিহীন ঋণ দেয়ার ব্যবস্থা করেন তিনি।  বেসরকারি শিক্ষকদের বেতনের ৫০% সরকারিখাত থেকে দেয়ার যুগান্তকারী সিদ্ধান্তটি ছিল প্রেসিডেন্ট জিয়ার শিক্ষার প্রসারের উদ্যোগের অংশ। রোহিঙ্গা সমস্যার সমাধানে জিয়ার অবদান: 
বৃহত্তর চট্টগ্রামের এখন সবচেয়ে বড় সংকট হচ্ছে রোহিঙ্গা।  এটিকে বলা হয় কক্সবাজারের দু:খ।  রোহিঙ্গা নিয়ে যে সমস্যা, এর শুরু মূলত ১৯৭৮ সালের এপ্রিল।  ওই সময় মিয়ানমার সেনাবাহিনী কর্তৃক পরিচালিত ‘অপারেশন ড্রাগন’-এর শিকার হয়ে আরাকানে মুসলমানরা রোহিঙ্গা দলের সীমান্ত অতিক্রম করে বাংলাদেশে ঢুকে পড়ে।  জিয়াউর রহমান নিজেই ইয়াঙ্গুন গিয়ে তৎকালীন বার্মা সরকারের উপর চাপ প্রয়োগ করেন সেই দেশের নাগরিকদের ফেরত নেয়ার জন্য।  পাশাপাশি জাতিসংঘ ও যুক্তরাষ্ট্রসহ আন্তর্জাতিক সম্প্রদায়ককে উদ্ধুদ্ধ করে জোরালো ভূমিকা পালনে।  ফলস্বরূপ ১৯৭৮ সালের ৯ জুলাই বাংলাদেশের সঙ্গে মিয়ানমারের রোহিঙ্গা প্রত্যাবাসন চুক্তি সম্পাদন হয়।  মিয়ানমার তিনটি ক্যাটাগরিতে ভাগ করে সব রোহিঙ্গা শরণার্থীকে ফেরতে নিতে সম্মত হয়।  ১৯৭৮ সালের ৩১ আগস্ট থেকে ১৯৭৯ সালের ২৯ ডিসেম্বরের মধ্যে বাংলাদেশে আসা ১ লাখ ৮৭ হাজার ২৫০ রোহিঙ্গাকে ফেরত পাঠাতে সক্ষম হয় জিয়াউর রহমান সরকার।  এরই ধারাবাহিকতায় প্রধানমন্ত্রী বেগম খালেদা জিয়ার নেতৃত্বাধীন বিএনপি সরকারও রোহিঙ্গা সংকট নিরসনে বাস্তবসম্মত কূটনৈতিক পদক্ষেপ গ্রহণ করেন। আন্তর্জাতিক সম্পর্ক উন্নয়ন: 
জিয়া ইন্দো-সোভিয়েত কক্ষপথ থেকে বাংলাদেশের গতিপথ পরিবর্তন করে বিশ্বময় বিস্তৃত হওয়ার সুযোগ সৃষ্টি করেন।  তখনকার অন্যতম পরাশক্তি যুক্তরাষ্ট্র বাংলাদেশের সঙ্গে হাজারও প্রকরণে ক্রিয়া-প্রতিক্রিয়ায় সংশ্লিষ্ট হয়ে আবদ্ধ হয় বন্ধুত্বের দৃঢ় সূত্রে।  আজকে বাংলাদেশের সঙ্গে যুক্তরাষ্ট্রের যে সম্পর্ক, তার ভিত্তি রচিত হয় তখন।  ইউরোপ তখন থেকে আগ্রহী হয় বাংলাদেশ সম্পর্কে।  দক্ষিণ-পূর্ব এশিয়া এবং গতিশীল অর্থনীতির দূরপ্রাচ্য বন্ধুত্বের বার্তা নিয়ে বাংলাদেশের কাছাকাছি আসে তখন  থেকেই।  ছুটে আসে বিনিয়োগের ডালা সাজিয়ে।  যে চীন এতদিন বাংলাদেশ থেকে মুখ ফিরিয়ে রেখেছিল, সেই চীনের সঙ্গেও গড়ে ওঠে বাংলাদেশের হৃদ্যতা।  ওই সময় থেকেই ৫৭টি রাষ্ট্রের সমন্বয়ে গড়া ইসলামী সম্মেলন সংস্থা (ওআইসি) তথা মুসলিম বিশ্ব বাংলাদেশের অকৃত্রিম মিত্রে পরিণত হয় জিয়াউর রহমানের রাষ্ট্রনায়কোচিত পদক্ষেপের জন্য।  মুসলিম বিশ্বের সবচেয়ে গুরুত্বপূর্ণ এবং মর্যাদাসম্পন্ন আল-কুদস কমিটির সদস্য হয় বাংলাদেশ।  সৌদি আরব হয়ে ওঠে বাংলাদেশের অকৃত্রিম বন্ধু।  আরাফাত ময়দানে সারি সারি রোপিত নিম গাছ এখনও সৌদি আরব-বাংলাদেশের মধ্যে গভীর সেতুবন্ধনের জীবন্ত সাক্ষ্য হয়ে রয়েছে।  ইরাক-ইরান যুদ্ধাবস্থা নিরসনের দায়িত্ব আসে বাংলাদেশের রাষ্ট্রপতি জিয়াউর রহমানের ওপর।  অন্যদিকে জাতিসংঘে বাংলাদেশের ভূমিকা গুরুত্বপূর্ণ হয়ে ওঠে।  ১৯৭৮ সালে জাতিসংঘের নিরাপত্তা পরিষদে নির্বাচিত হয়ে আন্তর্জাতিক শান্তিরক্ষার পক্ষে গুরুত্বপূর্ণ ভূমিকা পালনের সুযোগ লাভ করে।  এখন শান্তিরক্ষী বাহিনীর মাধ্যমে বিভিন্ন  দেশে বাংলাদেশের নির্ভীক সেনানীরা যে ভূমিকা পালন করে চলেছেন, তার সূচনা তখন থেকেই।  এমনি পরিবেশে যে ভারত সব সময় বাংলাদেশকে ‘তাদের সৃষ্টি’ বলে দাবি করে উদাসীন থেকেছে বাংলাদেশের জাতীয় স্বার্থ ও জনস্বার্থ সম্পর্কে, জিয়ার সৃষ্টিশীল নেতৃত্বে সেই ভারতের সঙ্গে বাংলাদেশের সম্পর্ক ‘আধিপত্য-অধীনতা’ (ফড়সরহধহপব-ফবঢ়বহফবহপব) কাঠামো ছাড়িয়ে সহযোগিতার স্বর্ণসূত্রে গ্রথিত হতে থাকে।  উভয়ের সম্পর্ক হয়ে ওঠে পারস্পরিক শ্রদ্ধার, সাম্যের এবং সম-সার্বভৌমত্বের।  ভারত হয় বাংলাদেশের অন্যতম নির্ভরযোগ্য মিত্র। সাংস্কৃতিক যাবতীয় অর্জন মূলে জিয়া: 
আমাদের সাংস্কৃতিক যাবতীয় অর্জনের মূলে শহীদ জিয়ার অবদান অনস্বীকার্য।  তার মতো করে এ ব্যাপারে এত গভীরভাবে কেউ ভাবেনি।  তার বাস্তবোচিত কর্মকাণ্ডের ফলে এ দেশের সাংস্কৃতিক জগতে অভূতপূর্ব জাগরণ শুরু হয়েছিল।  একুশে পদক, স্বাধীনতা পদক সহ নানা অর্জনের রাষ্ট্রীয় স্বীকৃতির ব্যবস্থা তিনিই করেছিলেন।  সংস্কৃতি বিষয়ক মন্ত্রণালয়ের প্রতিষ্ঠাতা তিনিই ছিলেন। বাংলা ভাষা ও সাহিত্য বিষয়ক সর্ববৃহৎ গবেষণা প্রতিষ্ঠান বাংলা একাডেমি।  এ বাংলা একাডেমির উন্নয়নে যথোপযুক্ত ব্যবস্থা গ্রহণের মাধ্যমে শহীদ জিয়া তার বাংলা ভাষা ও সাহিত্যের উন্নয়নে তার অঙ্গীকার ও প্রত্যয় বাস্তব রূপ দেন।  বাংলা একাডেমির সার্বিক উন্নয়ন ও এর কাঠামোগত বিকাশ সাধনে শহীদ জিয়া ১৯৭৮ সালের ৬ জুন ‘দি বাংলা একাডেমি অর্ডিন্যান্স, ১৯৭৮’ জারি করেন।  বাংলা একাডেমির পরিচালনায় এ অধ্যাদেশটি এখনো গুরুত্বপূর্ণ ভূমিকা রাখছে। স্বাধীন বাংলাদেশে রাষ্ট্রপতি জিয়াউর রহমানই সর্বপ্রথম শিশু-কিশোরদের প্রতিভা ও মানসিক বিকাশের কথা চিন্তা করেছিলেন।  বাংলাদেশ টেলিভিশনে চালু করেছিলেন ‘নতুন কুঁড়ি’ নামক এক সাংস্কৃতিক প্রতিযোগিতারও।  এ প্রতিযোগিতার মাধ্যমে এমন অনেক প্রতিভা বেরিয়ে এসেছেন, যারা আজ বাংলাদেশের সংস্কৃতি অঙ্গনে স্বমহিমায় উজ্জ্বল এবং তারা বাংলাদেশের সংস্কৃতির বিকাশ ও উন্নয়নে অনবদ্য অবদান রেখে চলেছেন। বাংলাদেশ জাতীয় জাদুঘর বাংলাদেশের ঐতিহাসিক, প্রত্নতাত্ত্বিক, নৃ-তাত্ত্বিক, শিল্পকলা ও প্রাকৃতিক ইতিহাস সম্পর্কিত নিদর্শনাদি সংগ্রহ, সংরক্ষণ, প্রদর্শন ও গবেষণার উদ্দেশ্যে প্রতিষ্ঠিত একটি জাতীয় প্রতিষ্ঠান।  শহীদ জিয়া এ জাদুঘরের উন্নয়নে নানা পদক্ষেপ নিয়েছিলেন। বাংলাদেশে বেশ কয়েকটি ক্ষুদ্র নৃ-গোষ্ঠী রয়েছে।  ক্ষুদ্র নৃ-গোষ্ঠীর নিজস্ব সংস্কৃতি যেন বিলীয়মান না হয়ে পড়ে জিয়াউর রহমান এ বিষয়ে সচেতন ছিলেন।  তাই এ সংস্কৃতির সংরক্ষণ ও প্রচার-প্রসারের লক্ষ্যে রাঙ্গামাটিতে ‘উপজাতীয় সাংস্কৃতিক ইনস্টিটিউট’ (বর্তমানে এ প্রতিষ্ঠানের নাম ‘ক্ষুদ্র নৃ-গোষ্ঠীর সাংস্কৃতিক ইনস্টিটিউট’) এবং নেত্রকোনার দুর্গাপুরের বিরিশিরিতে ‘উপজাতীয় কালচারাল একাডেমি’ প্রতিষ্ঠা করেন। শহীদ জিয়া বাংলাদেশের চলচ্চিত্র শিল্পের বিকাশের লক্ষ্যে ঢাকার অদূরে গাজীপুরে একটি চলচ্চিত্র নগরী, ফিল্ম ইনস্টিটিউট ও আর্কাইভ প্রতিষ্ঠা, সৃজনশীল ও উন্নতমানের চলচ্চিত্র নির্মাণে রাষ্ট্রীয় পৃষ্ঠপোষকতা প্রদান এবং জাতীয় চলচ্চিত্র পুরস্কার প্রদান অব্যাহত রাখেন।  তিনি বাংলাদে টেলিভিশনের রঙিন ট্রান্সমিশন চালু করেন। প্রখ্যাত চলচ্চিত্রকার জহির রায়হান গুম হয়েছিলেন স্বাধীন বাংলাদেশে ১৯৭২ সালের ৩০ জানুয়ারি, যা সেই সময়ে ব্যাপক আলোড়ন তুলেছিল।  সেই জহির রায়হানকে জিয়াউর রহমান প্রথম রাষ্ট্রীয়ভাবে সম্মান জানালেন।  ১৯৭৬ সালের প্রথম জাতীয় চলচ্চিত্র পুরস্কারে মরণোত্তর শাখায় তাঁকে পদক দেন।  দ্বিতীয়বার সম্মান প্রদর্শন ও রাষ্ট্রীয় স্বীকৃতি জানিয়েছিলেন ১৯৭৭ সালে দেয়া একুশে পদকের মাধ্যমে।  সুরকার আলতাফ মাহমুদ ১৯৭১ সালের আগস্ট মাসেই নিখোঁজ হয়েছিলেন।  সেই আলতাফ মাহমুদকে রাষ্ট্রীয় সম্মান ও স্বীকৃতি জানিয়েছিলেন শহীদ জিয়াউর রহমান।   ১৯৭১ সালে নিখোঁজ হওয়া খ্যাতিমান সাহিত্যিক মুনির চৌধুরীকে সর্বপ্রথম রাষ্ট্রীয় সম্মান ও স্বীকৃতি দিয়েছিলেন রাষ্ট্রপতি জিয়াউর রহমান ১৯৮০ সালের স্বাধীনতা পদক প্রদানের মাধ্যমে। সারাদেশের মেধাবী শিশু কিশোরদের জাতীয় পর্যায়ে মেধা বিকশিত করার জন্য ১৯৭৬ সালে জিয়াউর রহমান বাংলাদেশ টেলিভিশনের মাধ্যমে ‘নতুন কুঁড়ি’ প্রতিযোগিতা শুরু করেছিলেন যা ছিল বিশ্বের প্রথম ‘ট্যালেন্ট হান্ট / রিয়েলিটি শো। ’ এই প্রতিযোগিতা থেকেই আমরা পেয়েছিলাম কণ্ঠশিল্পী সামিনা চৌধুরী, অভিনেত্রী তারানা হালিম (সাবেক সংসদ সদস্য), মেহের আফরোজ শাওন, রুমানা রশীদ ঈশিতা, তারিন, তিশাসহ আরও অনেককে।  আওয়ামী লীগ ১৯৯৬ সালে ক্ষমতায় আসার পর সর্বপ্রথম সারাদেশে জনপ্রিয় এই প্রতিযোগিতাটি বন্ধ করে দেয়।  দ্বিতীয় বার চালুর পর ২০০৮ সালে ক্ষমতায় আসার পর পুনরায় তা বন্ধ করে। বাংলাদেশের চলচ্চিত্রকেও এগিয়ে নেয়ার জন্য জিয়াউর রহমান নানা উদ্যোগ নিয়েছিলেন।   একদিন জিয়া বঙ্গভবনে ডেকে পাঠালেন তৎকালীন সময়ের জনপ্রিয় ও ব্যস্ত নায়ক উজ্জ্বলকে।  উজ্জ্বল ছিলেন ঢাকা বিশ্ববিদ্যালয় থেকে অনার্স ও মাস্টার্স করা মেধাবী ছাত্র।  উজ্জ্বলের সঙ্গে ইন্ড্রাস্ট্রির নানা বিষয় নিয়ে কথা বললেন।  কিভাবে পাশের দেশের রঙ্গিন বাণিজ্যিক সিনেমাগুলোকে টেক্কা দিয়ে আমরা এগিয়ে যেতে পারি, সেসব বিষয় নিয়ে বিস্তারিত কথা বললেন।  চলচ্চিত্রের জন্য উজ্জ্বলকে একদিন ৬০ লাখ টাকা অনুদান দিলেন।  পরিচালক আজিজুর রহমানের ‘ছুটির ঘন্টা’ সিনেমার পেছনেও আছে জিয়াউর রহমানের অবদান।  চলচ্চিত্র শিল্পের জন্য জিয়ার আমলে যে কয়টি অত্যাধুনিক ক্যামেরা কেনা হয়েছিলো সেগুলো দিয়ে ইন্ডাষ্ট্রি চলেছে দুই দশক ধরে।  জিয়াই এফডিসিতে ‘জহির রায়হান কালার ল্যাব’ প্রতিষ্ঠিত করে রঙিন সিনেমা বানানোর জন্য দেশেই সব ব্যবস্থা করে দিলেন।  এফডিসির বেঙ্গল স্টুডিওকে করলেন আধুনিক, যেখানে অসংখ্য সিনেমার শুটিং হয়েছিল।  মিষ্টি প্রেমের রোমান্টিক ও পারিবারিক সিনেমার ইমেজ ছেড়ে উজ্জ্বল বেরিয়ে এসে নির্মাণ করলেন ‘নালিশ’ সিনেমাটি।  যার পরের ইতিহাসটা সবারই জানা।  বরেণ্য পরিচালক খান আতাউর রহমান এর জাতীয় পুরস্কারপ্রাপ্ত চলচ্চিত্র ‘ডানপিটে ছেলে’ নির্মাণের পেছনেও আর্থিক অনুদানসহ যাবতীয় সহযোগিতা করেছিলেন জিয়াউর রহমান। ১৯৮০ সালে রাষ্ট্রপতি জিয়াউর রহমান বাংলাদেশের চলচ্চিত্রের জন্য আর্থিক অনুদান প্রথা চালু করেছিলেন এবং সেই অনুদানে নির্মিত প্রথম পূর্ণদৈর্ঘ্য চলচ্চিত্র হলো বাদল রহমানের ‘এমিলের গোয়েন্দা বাহিনী’।  স্বাধীন বাংলাদেশে এটিই হলো সর্বপ্রথম শিশুতোষ চলচ্চিত্র এবং এখন পর্যন্ত জাতীয় পুরস্কারে শ্রেষ্ঠ চলচ্চিত্র শাখায় পুরস্কারপ্রাপ্ত একমাত্র শিশুতোষ চলচ্চিত্র।  উল্লেখ্য, যে একই বছর খান আতাউর রহমানের ‘ডানপিটে ছেলে’ নামে আরেকটি শিশুতোষ চলচ্চিত্র নির্মাণ হয় যার পেছনেও রয়েছে সরকারি পৃষ্ঠপোষকতা।  বাংলাদেশ শিশু একাডেমির একটি বিশেষ প্রকল্পের অনুদানে নির্মিত হয়েছিল ‘ডানপিটে ছেলে’।  চলচ্চিত্রটি একই বছরেই জাতীয় চলচ্চিত্র পুরস্কারে বিভিন্ন শাখায় (শ্রেষ্ঠ চিত্রনাট্যকার, শ্রেষ্ঠ গীতিকার ও শ্রেষ্ঠ শিশু শিল্পী)  পুরস্কার লাভ করেছিল।  সেই থেকে এ দেশে শিশুতোষ চলচ্চিত্র নির্মাণ শুরু হয়।  যার ধারাবাহিকতায় আমরা পেয়েছিলাম ‘ছুটির ঘন্টা’, ‘পুরস্কার’, ‘এতিম’,  ‘মাসুম’,  ‘রামের সুমতি’র মতো অসাধারণ কিছু বাণিজ্যিক চলচ্চিত্র। মুক্তিযুদ্ধভিত্তিক চলচ্চিত্র ‘কলমিলতা’।  গল্পটা জিয়াউর রহমানেরই বলা।  যা নির্মাণের জন্য রাষ্ট্রপতি জিয়াউর রহমান আর্থিক অনুদানসহ সর্বাত্মক সহযোগিতা করেছিলেন। গণমাধ্যমের বিকাশ ও স্বাধীনতা রক্ষায় জিয়া: প্রেসিডেন্ট জিয়া গভীরভাবে বিশ্বাস করতেন, গণতন্ত্রের পূর্বশর্ত হচ্ছে সংবাদমাধ্যমের স্বাধীনতা।  তাই তিনি দায়িত্ব গ্রহণের পর প্রথমে সংবাদপত্র প্রকাশের ক্ষেত্রে প্রতিবন্ধক সব কালাকানুন বাতিল ও শিথিল করে দেশের সব জায়গা থেকে সংবাদপত্র প্রকাশে উৎসাহ প্রদান করেন।  তিনি রাজশাহী থেকে ‘দৈনিক বার্তা’ নামে একটি প্রথম শ্রেণীর পত্রিকা প্রকাশের ব্যবস্থা করেন।  এ পত্রিকা ঘিরে সমগ্র উত্তরাঞ্চলে তথ্যপ্রবাহের ক্ষেত্রে বিপ্লব ঘটে।  বহু সাংবাদিকের কর্মসংস্থান হয়। দেশের ভবিষ্যৎ নাগরিকদের সমাজ সচেতন করে গড়ে তুলতে ‘কিশোর বাংলা’ নামে একটি সাপ্তাহিক পত্রিকা প্রকাশে উদ্যোগী হন তিনি।  পত্রিকাটি শিশু-কিশোরদের মধ্যে ব্যাপক জনপ্রিয়তা পেয়েছিল।  ১৯৭৯ সালে তিনি ‘গণতন্ত্র’ নামে একটি রাজনৈতিক সাপ্তাহিক প্রকাশে পৃষ্ঠপোষকতা দেন।  ঐ বছরই রাষ্ট্রপতি জিয়ার প্রচেষ্টায় প্রকাশিত হয় জাতীয় পত্রিকা ‘দৈনিক দেশ’।  পত্রিকাটির নামকরণ করেন খোদ জিয়াউর রহমান। ডিক্লারেশনের শর্ত শিথিল করার কারণে সে সময় ঢাকা থেকে শুরু করে বিভাগীয়, জেলা এমনকি থানা পর্যায় থেকে দৈনিক, সাপ্তাহিক, পাক্ষিক ও মাসিক পত্রিকা প্রকাশ হতে থাকে।  এসব পত্রিকা টিকিয়ে রাখতে জিয়াউর রহমান সরকারি বিজ্ঞাপন বণ্টননীতিও শিথিল করেন।  বিভিন্ন সরকারি, আধাসরকারি ও স্বায়ত্তশাসিত প্রতিষ্ঠানের বিজ্ঞাপন বণ্টন ব্যবস্থা  কেন্দ্রীয় নিয়ন্ত্রণমুক্ত করেন।  একই সঙ্গে সরকারি বিজ্ঞাপনের ৬০ ভাগ ঢাকা থেকে প্রকাশিত পত্রিকায় এবং বাকি ৪০ ভাগ মফস্বল থেকে প্রকাশিত পত্রিকায় বণ্টনের ব্যবস্থা করেন।  এর ফলে সারাদেশে সংবাদপত্র প্রকাশনায় নতুন উদ্দীপনা সৃষ্টি হয়। ১৯৭২ সালে ঢাকা সাংবাদিক ইউনিয়ন (ডিইউজে) তৎকালীন সরকারের কাছে যে কয়েকটি মূল দাবি উত্থাপন করেছিল তার অন্যতম ছিল সাংবাদিকদের জন্য নতুন বেতন বোর্ড গঠন,  প্রেস কমিশন গঠন এবং প্রে অ্যান্ড পাবলিকেশন্স অর্ডিন্যান্স বাতিল।  পাকিস্তান আমলে ১৯৬১ সালে সাংবাদিকদের জন্য একটি বেতন বোর্ড গঠিত হয়।  পরে আর কোনো সরকার নতুন বেতন বোর্ড গঠনের দাবিতে কর্ণপাত করেনি।  বাংলাদেশ হওয়ার পর ১৯৭৪ সালে একটি বেতন বোর্ড গঠিত হলেও তা ছিল অকার্যকর।  রাষ্ট্রপতি জিয়া সংবাদপত্রসেবীদের বেতনভাতা নির্ধারণে ওয়েজবোর্ড গঠন করেন।  ১৯৭৬ সালে তিনি বেতন বোর্ড পুনরুজ্জীবিত করেন এবং ১৯৭৭ সালের পয়লা মে ওয়েজবোর্ড রোয়েদাদ ঘোষণা করা হয়।  একই সঙ্গে ঘোষিত বেতন স্কেল বাস্তবায়নের জন্য সরকারের পক্ষ থেকে ইমপ্লিমেন্টেশন  সেলও গঠন করে দেন।  তিনি সাংবাদিক, মালিক, সাংবাদিক ইউনিয়নের প্রতিনিধি ও সরকারি কর্মকর্তাদের সমন্বয়ে গঠন করেন প্রেস কনসালটেটিভ কমিটি।  এ কমিটির কাজ ছিল স্বাধীন সাংবাদিকতার অন্তরায়গুলো দূর করা।  সাংবাদিকদের হয়রানি ও নির্যাতন বন্ধ জিয়াউর রহমান প্রেস কাউন্সিল গঠন করেন। দুরর্দশী রাষ্ট্রনায়ক জিয়া বুঝেছিলেন, মানসম্মত নির্মোহ সাংবাদিকতার জন্য সুশিক্ষিত সাংবাদিক প্রয়োজন।  সাংবাদিকদের পেশাগত মান উন্নয়ন ও তাদের সুষ্ঠুভাবে প্রশিক্ষণ  দেয়ার জন্য তিনি বাংলাদেশ প্রেস ইনস্টিটিউট (পিআইবি) প্রতিষ্ঠা করেন নিজে উদ্যোগী হয়ে।  পেশায় বিজ্ঞ ও বিদগ্ধ ব্যক্তিদের মাধ্যমে এমনকি বিদেশ থেকে প্রশিক্ষক এনে তিনি সাংবাদিকদের প্রশিক্ষণের ব্যবস্থা করেন।  ১৯৭৬ সালে ১৮ আগস্ট বাংলাদেশপ্রেস ইনস্টিটিউট প্রতিষ্ঠা করা হয়।  সে সময় আবাসন সঙ্কটে সাংবাদিকরা ভীষণভাবে কষ্ট পাচ্ছিলেন।  স্বল্প আয়ের সাংবাদিকদের আবাসন সমস্যা ও দুর্ভোগের কথা চিন্তা করে তিনি মিরপুরে ২২ বিঘা জমি সাংবাদিক সমবায় সমিতির নামে বরাদ্দ করেছিলেন।  দেড় শতাধিক সাংবাদিকের সেখানে আবাসনের ব্যবস্থা হয়েছিল। ১৯৭৬ সালে তোপখানা রোডে পুরনো লাল বিল্ডিংয়ে প্রেস ক্লাব ভেঙে নতুন ভবন নির্মাণের  তোড়জোড় চলছিল।  আন্তর্জাতিকভাবে খ্যাত ব্যবসায়ী প্রিন্স করিম আগা খান প্রেস ক্লাব ভবন নির্মাণের ব্যয় বহনের ঘোষণা দেন।  ক্লাব ভবনের ভিত্তি স্থাপন করতে এসে জিয়াউর রহমান বিষয়টি জানতে পারেন।  তিনি স্বাভাবিকভাবে নিতে পারেননি।  সাংবাদিক নেতাদের  ডেকে তিনি বলেন, প্রেস ক্লাব হচ্ছে একটি জাতীয় ও গণতান্ত্রিক প্রতিষ্ঠান।  এর উন্নয়ন মানে গণতন্ত্রের উন্নয়ন, সাংবাদিকতার প্রসার।  অতএব, বিদেশী কোনো ব্যক্তি বা গোষ্ঠীর অর্থানুকূল্যে এ প্রতিষ্ঠানের ভবন নির্মিত হওয়া উচিত নয়।  তা হলে সাংবাদিকদের মর্যাদা ও নিরপেক্ষতা প্রশ্নবিদ্ধ হবে।  এটা নির্মিত হবে আমাদের নিজস্ব টাকায়।  তিনি জানালেন, প্রেস ক্লাব ভবন নির্মাণের সব ব্যয়ভার গ্রহণ করবে সরকার।  তিনি প্রেস ক্লাব ভবন নির্মাণের জন্য অনুদান প্রদান করেন। প্রেস ক্লাবের বর্তমান জায়গাটি ১৯৭৪ সালে হাতছাড়া হয়ে গিয়েছিল।  প্রেস ক্লাবের জন্য  শেখ মুজিব সরকার মাত্র এক বিঘা জায়গা বরাদ্দ করেছিলেন শিল্পকলা একাডেমির পাশে।  এ সিদ্ধান্তে সাংবাদিকরা ক্ষুব্ধ হন।  কারণ বর্তমান প্রেস ক্লাবের স্থানটি ১৯৫৪ সালে তদানীন্তন সরকার সাংবাদিকদের দিয়েছিল।  বর্তমান জায়গাটি ফিরিয়ে দেন রাষ্ট্রপতি জিয়া। শিশুদের সুপ্ত প্রতিভার বিকাশে জিয়া: 
শহীদ জিয়া বলতেন, যে কোন জাতি গঠনের শুরু করতে হবে শিশুদেরকে দিয়ে।  কারণ আজকের শিশুই আগামীর ভবিষ্যৎ।  সেই উদ্দেশ্যেই তিনি বেশ কয়েকটি পদক্ষেপ নেন।  শিশুদের সংস্কৃতিক ও মেধা চর্চার জন্য জিয়া শিশু একাডেমি প্রতিষ্ঠা করেন এবং দেশের প্রতিটি বৃহত্তর জেলায় একাডেমির শাখা স্থাপন করেন।  শিশুদের সাংস্কৃতিক প্রতিভা বিকাশের লক্ষ্যে বিটিভিতে নতুন কুঁড়ি নামে একটি সাংস্কৃতিক প্রতিযোগিতার আয়োজন করেন, যা সরাসরি সম্প্রচার হতো।  পরবর্তিকালে অনেক সুখ্যাত শিল্পি ঐ নতুন কুঁড়িরই প্রডাক্ট।  সারাদেশে মেধাবী শিশু ছাত্রদের অনুপ্রেরণা  দেয়ার লক্ষ্যে তাদের জন্য একটি সম্মেলনের আয়োজন করেন এবং জিয়া সশরীরে সেখানে উপস্থিত হয়ে তাদের উদ্দেশ্যে বক্তৃতা করেন।  সেই সম্মেলনে অংশগ্রহণকারী মেধাবী শিশুদের জন্য দিনটি ছিল স্মরণীয়।  মেধাবী শিশুদের লালনের নিমিত্তে নির্মিত সামরিক  মেরিট স্কুল ক্যাডেট কলেজের সংখ্যা চারটি থেকে আটটিতে উন্নীত করেন।  সুস্থ অর্থবহ ও উন্নত শিশু চলচ্চিত্র নির্মাণের লক্ষ্যে তিনি রাষ্ট্রীয় অনুদানের ব্যবস্থা করেন।  এই সময়ে বেশ কিছু ভালো ভালো শিশু চলচিত্র নির্মিত হয়, যেমন- ছুটির ঘন্টা, ডুমুরের ফুল, ডানপিটে ছেলেটি, অশিক্ষিত, এমিলের গোয়েন্দা বাহিনী, ইত্যাদি।  জিয়ার শাসনামলে বিটিভিতেও খুব সুন্দর সুন্দর শিশুতোষ অনুষ্ঠান হতো।  এরমধ্যে একটি ধারাবাহিক নাটক ছিল, 'রোজ রোজ'।  জিয়াউর রহমান ১৯৭৯ সালকে বাংলাদেশ শিশুবর্ষ  ঘোষণা করেন।  পুরো বছর জুড়ে শিশুদের জন্য সারাদেশে নানা রকম কর্মকাণ্ড হয়। শিশুদের খেলাধূলা ও আনন্দ দানের ঢাকাতে একটি অত্যাধুনিক শিশু পার্ক প্রতিষ্ঠা করেন।   ১৯৭৯ সালে উদ্ধোধন করলেন 'ঢাকা শিশু পার্ক'।  শুধু শিশুরাই নয় হুমড়ি খেয়ে পড়ল ঢাকা শহর।  এই পার্ক দেখে প্রতিটি শিশুরই মনে হয়েছিল, এ যেন এক রূপকথার জগৎ।  শিশুদের অধ্যায়নের সুবিধার্থে জিয়া শাহবাগের পাবলিক লাইব্রেরীর পাশেই একটি শিশু গ্রন্থাগার প্রতিষ্ঠা করেন। অখন্ডতা রক্ষায় দৃঢ় প্রতিজ্ঞ: 
১৯৮১ সালের ৯ মে ভারত বাংলাদেশের তালপট্টি দ্বীপে আগ্রাসন চালায়।  দুটি যুদ্ধ জাহাজ আইএনএস সন্ধায়ক এবং আইএনএস আন্দামান দক্ষিণ তালপট্টির কাছে বাংলাদেশ সীমানায় ঢুকে অবস্থান নেয়।  ভারতীয় উর্দি পরা লোকেরা সেখানে কিছু ঘর, তাবু, একটি এরিয়াল মাস্তুল ও ভারতীয় পতাকা উ্ড্ডীয়ন একটি দণ্ড দ্বীপ স্থাপন করে।  বাংলাদেশ পররাষ্ট্র মন্ত্রণালয় ১১ মে এ ব্যাপারে ভারত সরকারের কাছে কঠোর প্রতিবাদ জানায়।  ২৩ মে বিএনপি জাতীয় নির্বাহী কমিটির এক সভায় প্রেসিডেন্ট জিয়া বলেন, ‘দক্ষিণ তালপট্টির সমস্যা সমাধানে উপযুক্ত পদক্ষেপ নেয়া হবে।  এ ব্যাপারে সরকার কোনো দ্বিধা করবে না। ’ এরপর তারা তালপট্টি ছেড়ে চলে যায়। ভারতের ফারাক্কা বাঁধের কারণে বাংলাদেশের বৃহৎ অংশ মরুভূমিতে পরিণত হচ্ছিল।  ১৯৭৬ সালে বাংলাদেশ সরকার পানি সমস্যা সমাধানে ইণ্ডিয়াকে আলোচনায় বসার আহবান জানান।  ইন্ডিয়া টালবাহনা শুরু করলে ১৯৭৬ সালের মে মাসে ইস্তাম্বুলে অনুষ্ঠিত ৪২ জাতি ইসলামিক পররাষ্ট্রমন্ত্রী সম্মেলনে বিষয়টি উত্থাপন করা হয় এবং বাংলাদেশ সমর্থন পায়।  একই বছর আগস্টে কলম্বোতে অনুষ্ঠিত জোট নিরপেক্ষ সম্মেলনেও বিপুল সমর্থন মিলে বাংলাদেশের ন্যায্য দাবির পক্ষে।  অবশেষে ইস্যুটি জাতিসংঘের সাধারণ পরিষদে নিয়ে যায় বাংলাদেশ।  এরপর ভারত বাংলাদেশের সাথে ফারাক্কা নিয়ে বোঝাপড়ায় উপনীত হতে সম্মত হয়।  ১৯৭৭ সালে ৫ নভেম্বর দুই দেশের মধ্যে একটি চুক্তি স্বাক্ষরিত হয়।  চুক্তি অনুযায়ী ১ জানুয়ারি থেকে ৩১ মে পর্যন্ত যখন পানির প্রবাহ কম থাকবে তখন বাংলাদেশ পাবে ৬০ ভাগ পর্যন্ত ভারত পাবে ৪০ ভাগ। নারী উন্নয়ন: 
শহীদ রাষ্ট্রপতি জিয়াউর রহমান খুব ভালভাবেই উপলব্ধি করেছিলেন যে, দেশের উন্নয়নে নারী উন্নয়নের বিকল্প নেই।  মোট জনসমষ্টির এই বিরাট অংশকে পিছিয়ে রেখে জাতীয় মুক্তি অসম্ভব।  তাই দ্বিতীয় পঞ্চবার্ষিক পরিকল্পনাতেই জিয়া নারী উন্নয়নের জন্য বিশেষ কিছু পরিকল্পনা প্রণয়ন করেছিলেন।  এই পরিকল্পনায় নারীকে উদ্যোক্তা হিসেবে স্বীকৃতি প্রদান করা হয়।  নারীদের স্বার্থ সংরক্ষণের লক্ষ্যে ১৯৭৮ সালের ১১ ডিসেম্বর মহিলা বিষয়ক মন্ত্রণালয় গঠন করা হয়।  দেশের নারীদের ঐক্যবদ্ধ করা এবং তাদের মাধ্যমে সৃজনশীল কর্মকান্ড ত্বরান্বিত করতে ১৯৭৬ সালের ১৬ এপ্রিল জাতীয় মহিলা সংস্থা প্রতিষ্ঠিত হয়।  এর এক বছরের মধ্যেই ১৯৭৭ সালের ১৫ জানুয়ারি জাতীয় মহিলা একাডেমী প্রতিষ্ঠিত হয়।  জিয়া পুলিশ বাহিনীতে নারীর কর্মসংস্থান নিশ্চিত করেন।  ১৯৭৬ সালের ৮ মার্চ সর্বপ্রথম পুলিশে নারীদেরকে নিয়োগ দেয়া শুরু হয়।  তার আমলেই আনসার, ভিডিপি ও গ্রাম সরকারে নারীদের অন্তর্ভুক্ত করা হয়।  মহিলাদের সরকারি চাকরি ও শিক্ষকতায় অগ্রাধিকার দেয়া হয়।  নারীর ক্ষমতায়নের লক্ষ্যে জাতীয় সংসদে নারীদের জন্য সংসদীয় আসনের সংখ্যা ১৫ থেকে বাড়িয়ে ৩০ করা হয় জিয়ার আমলে। সরকারি প্রাথমিক বিদ্যালয়গুলোতে নারীদের জন্য পদ সংরক্ষণসহ ১৯৭৬ সালের ৮ এপ্রিল সরকারি চাকরিসমূহে নারীদের জন্য কোটা সংরক্ষণের ঘোষণা দেয়া হয়। দক্ষ সেনাবাহিনী গঠন: 
জিয়াউর রহমান এমন একটি রুগ্ন সেনাবাহিনীকে সুস্থ, সবল করার কাজ হাতে নেন যখন সেনাবাহিনীর পর্যাপ্ত  ইউনিফর্মও ছিল না।  আজকে বাংলাদেশ সেনাবাহিনী নিয়ে যারা নতুন করে গর্ব করেন তাদের প্রয়োজনে জানিয়ে রাখছি শেখ মুজিবুর রহমানের কাছে অবহেলিত সেনাবাহিনীর ডিভিশন ছিল মাত্র ৫টি। জিয়াউর রহমান বাংলাদেশ সেনাবাহিনীর ডিভিশন করেন ৯টি।  সেনা সংখ্যা ৬০ হাজার থেকে ৯০ হাজারে বৃদ্ধি করেন।  ১৯৮১ সালের ৩০মে চট্টগ্রামের সার্কিট হাউজে সামরিক বাহিনীর একটি ক্ষুদ্র গ্রুপ দ্বারা সংঘটিত অভ্যূত্থানে জিয়াউর রহমান নিহত হলেও এটা সত্য যে, তিনিই সামরিক বাহিনীতে ঐক্য ,সংহতি ও শৃঙ্খলা ফিরিয়ে এনেছিলেন।  উন্নত প্রশিক্ষণ এবং অস্ত্রের সমম্বয়ে, সম্মানজনক বেতন ভাতা প্রদানের মাধ্যমে তিনি সামরিক বাহিনীর মনোবল ও মর্যাদাকে উন্নত স্তরে নিয়ে গিয়েছিলেন। জিয়াউর রহমান বাংলাদেশ সেনাবাহিনীকে জাতীয় সেনাবাহিনী হিসেবে গড়ে তুলেছিলেন। চারণ রাজনীতিক: 
আমরা চারণ কবির কথা শুনেছি।  শুনেছি চারণ সাংবাদিকের কথা।  বাংলাদেশে চারণ রাজনীতিক একজন-জিয়াউর রহমান।  শহীদ প্রেসিডেন্ট জিয়াউর রহমান মানুষকে এতো বেশি আপন করে নিয়েছেন যে, রাষ্ট্রীয় প্রটোকল উপেক্ষা করে, নিজের নিরাপত্তার কথা না ভেবে গাড়ি থেকে নেমে মাইলের পর মাইল হেঁটেছেন।  রাস্তার দু'ধারে হাজার হাজার সাধারণ মানুষ দু'হাত বাড়িয়ে  রেখেছেন আর জিয়া তাদের মাঝখান দিয়ে দু'হাত দুদিকে বাড়িয়ে ধরে এগিয়েছেন।  সালাম, আদাব জানাচ্ছেন ও নিচ্ছেন এ দৃশ্য ছিল অভূতপূর্ব ও অভাবনীয়।  কোনো অহংকার ছিল না।  মিশে যেতেন সবার সাথে।  জাতীয় ঐক্যের জন্য জিয়ার এই গণমূখী সফর ছিল অপরিহার্য। প্রেসিডেন্ট জিয়া রাষ্ট্রীয় কাজ সম্পন্ন করে সুযোগ পেলেই দেশের বিভিন্ন অঞ্চল সফর করতেন।  সমতল-পাহাড় সবখানে ছিল তাঁর বিচরণ।  তাঁর এসব সফরের উদ্দেশ্য ছিল একাধিক।  বিশেষ করে স্থানীয় সমস্যা ও সম্পদের সাথে পরিচিত হওয়া।  দেশ ও জনগনকে কাছ থেকে জানা এবং উৎপাদন ও আয় বাড়ানোর উপায় সম্বন্ধে জনগণকে অবহিত করা।  তিনি দৃঢ়ভাবে বিশ্বাস করতেন গ্রাম বাঁচলে বাংলাদেশ বাঁচবে। জিয়া নিজে যেভাবে প্রান্তিক জনগণের কাছে পৌঁছে যেতেন, তেমনি সরকারি অফিসারদেরও যেতে উদ্বুদ্ধ করেছেন।  যে সব সরকারি কর্মকর্তা এতোদিন লোক চক্ষুর অন্তরালে থেকে শুধু নির্দেশ দিয়েছেন, জিয়াউর রহমান তাদেরকে সাথে নিয়ে মাইলের পর মাইল পায়ে হেঁটে জনগণের  দোরগোড়ায় হাজির করেছেন।  জনসাধারণের সামনে তাদের জনগণের সেবক হিসেবে পরিচয় করিয়ে দিয়েছেন।  এতে সরকারি অফিসার ও জনগণের মধ্যে একটা সেতু বন্ধন তৈরি হয় এবং জনগণের মধ্যে কর্মচাঞ্চল্য সৃষ্টি হয়।   বিশেষ করে দেশের তরুণ-তরুণীদের তিনি বিশাল কর্মোৎসবে শামিল করে যে নতুন গতিপথের দিক-নির্দেশনা দান করেন, বাংলাদেশে তা অভিনব।  এই রাজনীতি জনগণের রাজনীতি।  অবশ্যই তিনি এর নাম দিয়েছিলেন উন্নয়ন ও উৎপাদনের রাজনীতি। স্টেটসম্যান জিয়া: 
সাধারণ রাষ্ট্রনায়কদের সাথে স্টেটসম্যানদের সুক্ষ্ম অথচ বিশাল একটা পার্থক্য করা হয়ে থাকে।  স্টেটসম্যানরা বর্তমান ভবিষ্যৎ উভয় কালেই বিচরণ করেন অনায়াসে।  সরল বাংলায় তাদের বলা যায় ভবিষ্যতদ্রষ্টা, স্বপ্নদ্রষ্টা।  তারা জাতির অনাগত ভবিষ্যতের স্বচ্ছ ছবি এঁকে বর্তমানকে সাজাতে থাকেন।  পৃথিবীর ইতিহাসে স্বল্পসংখ্যক মানুষই পেরেছেন জাতির আশা-আকাঙ্খাকে ধারণ করে স্টেটসম্যান হওয়ার গৌরব অর্জন করতে।  তাদের ছোঁয়ায় ঘুমন্ত, হতাশাগ্রস্ত, সমস্যাপীড়িত জাতি জেগে ওঠে, নতুন উদ্যমে শুরু হয় সব কিছু।  শত সমস্যা মোকাবেলা করে জাতি তখন এগিয়ে যাওয়ার প্রেরণা পায়।  এক কথায় জাতিকে এই মহান ব্যক্তিরা স্বপ্ন দেখাতে পারেন।  যে স্বপ্ন বুকে ধারণ করে সব বাঁধা অতিক্রম করে একটি জাতি এগিয়ে যায় সম্মুখপানে। শহীদ প্রেসিডেন্ট জিয়াউর রহমান ক্ষণজন্মা সেসব স্টেটসম্যানেরই একজন।  রাজনৈতিক, অর্থনৈতিক, জাতিসত্তাসহ নানা দিক থেকে বিপর্যস্ত, তলাবিহীন ঝুড়ি আখ্যাপ্রাপ্ত একটি সদ্য স্বাধীন  দেশের জন্য আশীর্বাদ হয়েই তিনি এসেছিলেন।  স্টেটসম্যানসুলভ দূরদৃষ্টি নিয়ে তিনি এঁকে  ফেলেছিলেন এ দেশের উন্নয়নের রূপকল্প।  সমগ্র জাতির প্রাণে সৃষ্টি করেছিলেন এক অন্য রকম স্পন্দন।  জাতি গঠনের এক মহাপরিকল্পনা নিয়ে নেমে পড়েছিলেন।  রাষ্ট্রের এমন কোনো সেক্টর ছিল না যেটাতে তিনি তরঙ্গ সৃষ্টি করতে পারেননি। এ ছাড়াও নানা কারণে প্রেসিডেন্ট জিয়া স্মরণীয় হয়ে থাকবেন।  তিনি প্রশাসনে শৃঙ্খলা ফিরিয়ে আনেন এবং বাংলাদেশকে স্বয়ংসম্পূর্ণ হওয়ার পথ বাতলে দেন।  এমন এক সময় তিনি দায়িত্ব হাতে নেন, যখন বাংলাদেশকে বলা হতো ‘তলাবিহীন ঝুড়ি’।  কিন্তু জিয়াউর রহমান স্বল্প সময়ে দেশকে সেই লজ্জা থেকে উদ্ধার করেন।  জিয়া দায়িত্ব নেয়ার আগে এ দেশে ভয়াবহ দুর্ভিক্ষ দেখা দেয়।  খাদ্যাভাবে একজনের বমি অন্যজনকে খেতে হয়।  খাবার নিয়ে মানুষ আর কুকুরকে টানাটানি করতে দেখা যায়।  সে সময় বস্ত্রের অভাবে বাসন্তীদের মাছ ধরার জাল পেঁচিয়ে ইজ্জত রক্ষা করতে হয়।  জিয়া দেশকে খাদ্যে স্বয়ংসম্পূর্ণ করার উদ্যোগ নেন এবং এ কাজে তিনি এতটা সফল হন যে, বাংলাদেশ ৮০’র দশকের গোড়ার দিকে চাল রফতানি শুরু করে।  এটাই হচ্ছে দেশ প্রেম ও নেতৃত্বের গুণ। জিয়া ছিলেন অতি দূরদর্শী এক স্বাপ্নিক পুরুষ।  তিনি শুধু বাংলাদেশের শান্তি শৃঙ্খলা নিয়ে ভাবতেন না, তিনি বিশ্ব শান্তির জন্যও কাজ করে গেছে।  তাঁর নেতৃত্বে বাংলাদেশ মধ্যপ্রাচ্যে শান্তি প্রতিষ্ঠায় তাৎপর্যময় ভূমিকা রাখে।  বাংলাদেশ আল কুদস কমিটির সদস্যপদ অর্জন করে এবং ইরান ইরাক মধ্যকার যুদ্ধ বন্ধ করতে জিয়া অগ্রণী ভূমিকা পালন করেন।  নিরাপত্তা কাউন্সিলের নির্বাচনে বাংলাদেশের বিজয় ছিল বিপুল সম্মানের বিষয়।  আর এটা ছিল বিশ্ব শান্তি প্রতিষ্ঠায় জিয়ার ভূমিকারই যথাযোগ্য স্বীকৃতি। দক্ষিণ এশিয়ার দেশগুলো নিয়ে তিনি ‘সাউথ এশিয়ান এসোসিয়েশন ফর রিজিওনাল কো-অপারেশন (সার্ক) গঠনের উদ্যোগ গ্রহণ করেন।  জিয়া এমন এক সময়ে এ ধরনের সংগঠন গড়ে তোলার পরিকল্পনা করেছিলেন যখন দক্ষিণ এশিয়ার কোনো শক্তিই এ সাতটি রাষ্ট্রকে একত্রে বসানোর কথা ভাবতেও পারেনি তাদের বিভেদাত্মক সম্পর্কের কারণে। শহীদ প্রেসিডেন্ট জিয়াউর রহমান ১৯৭৫ সালের ৭ নভেম্বর থেকে ১৯৮১ সালের ৩০ মে মাত্র সাড়ে ৫ বছর রাষ্ট্র পরিচালনায় যুক্ত ছিলেন।  এ সময়ের মধ্যে তিনি বাংলাদেশকে বদলে ফেলেছেন।  পশ্চাদমুখী ও সংকীর্ণ সামন্তচিন্তার অর্গল ভেঙ্গে তিনি বাংলাদেশকে স্থাপন করেছেন সম্মুখ প্রসারী, উদার ও আধুনিক ধারায়। জিয়া জাতীয় জীবনের প্রতিটি ক্ষেত্রে প্রতিটি বিষয়ে একটা ঝাঁকুনি দিয়ে গেছেন।  রাজনীতি, অর্থনীতি, কৃষি, শিক্ষা, সংস্কৃতি, ক্রীড়া, জাতীয়তাবোধ সব কিছুতেই একটা বিপ্লব ঘটিয়েছেন।  তিনি রাজনীতিকে প্রাসাদ বন্দি না করে ছড়িয়ে দিয়েছিলেন সারাদেশে।  একটি দৃঢ় জাতীয় সংহতি সৃষ্টি করতে পেরেছিলেন।  পরিচয় সংকটে আক্রান্ত হীনম্মনতায় ভোগা জাতিকে আপন স্বাধীন স্বকীয়তার পরিচয় তিনি দিতে পেরেছিলেন।  আর সে পরিচিতি বাংলাদেশের মাটি ও মানুষের সংমিশ্রণে হাজার বছরের যে রসায়ন তারই আবিস্কার জিয়া ঘটিয়েছিলেন।  আজ এ দেশে যেখানেই উন্নয়ন, উৎপাদন ও নির্মাণের স্বাক্ষর রয়েছে সেখানেই মিলবে তার গণমুখী ও কল্যাণকর পরিকল্পনার ছোঁয়া। কবি ও সাংবাদিক আহমদ মূসায় ভাষায় বলতে হয়: 
‘তিনি ছিলেন আমৃত্যু সৈনিক।  কেবল বার বার বদলে গেছে তার রণাঙ্গণ।  তার রণক্ষেত্র ব্যাপৃত ছিল বারুদের সশস্ত্র গর্জনতা থেকে ভূমির মায়াবি বুকের সোনালী শস্য পর্যন্ত, খালের প্রবাহিত কলধ্বনির স্বচ্ছ জলরাশি থেকে অশীতিপর বৃদ্ধার আবেগের অশ্রুবিন্দু পর্যন্ত।  তাঁর প্রত্যয় ছিল পর দেশের আধিপত্য থেকে মুক্ত থাকার এবং সেজন্যই হয়তো ভিনদেশী গোয়েন্দা উচ্ছেদ তালিকায় লিপিবদ্ধ ছিল তার নাম।  বার বার বদলে গেছে তার রণক্ষেত্র পরিবর্তন করতে হয়েছে যুদ্ধাস্ত্র।  প্রতিটি রণাঙ্গণে লড়ে গেছেন নিপুন যোদ্ধার মতো পিছু হটে।  অস্ত্র বারুদের উদ্দাম গর্জনতার মধ্যে তার দূরন্ত সাহস, জাতির সর্বকালের সর্বশ্রেষ্ঠ সময় একাত্তরে আমাদেরও সাহসী করে তুলেছিলো।  ইথারে ভেসে আসা তাঁর কণ্ঠের কয়েকটি পংক্তি হয়ে পড়েছিল প্রেরণা ও সাহসের উৎস।  সেই প্রথম জানতে পারি তাঁর কথা।  আমাদের সম্মান শ্রদ্ধার মিছিলে যুক্ত হয়েছিল তাঁর নাম জিয়াউর রহমান। ’ সত্যি বলতে কি শহীদ প্রেসিডেন্ট জিয়াউর রহমান বেঁচে ছিলেন মাত্র ৪৫ বছর, হেঁটেছিলেন হাজার বছর।  বাংলাদেশকে একটি শরীর ধরা হলে তার প্রাণ হলো জিয়াউর রহমান। লেখক: সদস্য সচিব, বাংলাদেশ সম্মিলিত পেশাজীবী পরিষদ।  মহাসচিব, বাংলাদেশ ফেডারেল সাংবাদিক ইউনিয়ন"
https://www.banglanews24.com/saradesh/news/bd/1527893.details,"ভোলা: নিম্নচাপের প্রভাবে ভোলায় নদ-নদীর পানি অস্বাভাবিকভাবে বেড়ে গেছে।  এতে তলিয়ে গেছে নিম্নাঞ্চল। মেঘনার পানি বিপৎসীমার ওপর দিয়ে প্রবাহিত হওয়ায় এমন অবস্থার সৃষ্টি হয়েছে বলে জানিয়েছে পানি উন্নয়ন বোর্ড। মনপুরা, তজুমদ্দিন ও দৌলতখান পয়েন্টে বাঁধ ভেঙে তলিয়ে গেছে অন্তত ২০টি গ্রাম।  এতে পানিবন্দি হয়ে পড়েছেন হাজারো মানুষ। অন্যদিকে পানিতে ভেসে গেছে অসংখ্য পুকুরের মাছ।  জোয়ারে ভেসে নিখোঁজ রয়েছে শতাধিক গবাদি পশু। 
বৈরী আবহাওয়ার কারণে দুদিন ধরে বন্ধ রয়েছে অভ্যন্তরীণ ও দূরপাল্লার লঞ্চ চলাচল। অন্যদিকে জেলার বেশিরভাগ এলাকায় বিদ্যুৎ সরবরাহ বন্ধ থাকায় ভোগান্তিতে পড়েছেন গ্রাহকরা।  ২৪ ঘণ্টায় জেলায় ১১৩ মিলিমিটার বৃষ্টিপাত রেকর্ড করা হয়েছে। ভোলা জেলা প্রশাসক আজাদ জাহান জানান, ক্ষতিগ্রস্তদের জন্য চাল ও শুকনো খাবার বরাদ্দ দেওয়া হয়েছে। এসআই"
https://www.banglanews24.com/saradesh/news/bd/1527861.details,"দিনাজপুর: দিনাজপুরের পার্বতীপুরে ট্রাক আটকে চাঁদাবাজির সময় তারিকুল ইসলাম (৪০) নামে জাতীয় নাগরিক পার্টির (এনসিপি) এক নেতাকে আটক করেছে সেনাবাহিনী। বৃহস্পতিবার (২৯ মে) রাতে ফুলবাড়ী-মিঠাপুকুর রোডে এ ঘটনা ঘটে। আটক তারিকুল ইসলাম উপজেলার পশ্চিম রাজাবাসর গ্রামের মৃত মাহমুদুল সরকারের ছেলে।  তিনি এনসিপির পার্বতীপুরের সংগঠক। জানা গেছে, কিছুদিন আগে বড়পুকুরিয়া কয়লাখনির পরিত্যক্ত মালামাল (স্ক্র্যাব) টেন্ডারের মাধ্যমে পায় সেনাবাহিনীর প্রতিষ্ঠান সেনাকল্যাণ সংস্থা।  বৃহস্পতিবার সন্ধ্যার পর টেন্ডারের মালামাল নিয়ে দুটি ট্রাক গন্তব্যের উদ্দেশ্যে বড়পুকুরিয়া কয়লাখনি থেকে বের হয়।  রাত পৌনে ৮টার দিকে ট্রাকটি কয়লাখনি-মধ্যপাড়া সড়করের রসুলপুর নামক স্থানে পৌঁছালে ট্রাক দুটির গতি পথরোধ চাঁদা দাবি করেন তারিকুল ও তার অনুসারীরা। খবর পেয়ে পার্বতীপুরে দায়িত্বরত সেনা ক্যাম্পের সদস্যরা দ্রুত ঘটনাস্থলে গিয়ে তাকে আটক করেন।  এসময় পালিয়ে যান তার সঙ্গীরা।  পরে সেনাবাহিনী ও র‌্যাপিড অ্যাকশন ব্যাটালিয়ন (র‍্যাব)-১৩ এর একটি দল তাকে পার্বতীপুর মডেল থানায় সোপর্দ করে। এ ঘটনায় বড়পুকুরিয়া কয়লাখনিতে অবস্থানকরা সেনাকল্যান সংস্থ্যার দায়িত্বপ্রাপ্ত প্রতিনিধি আরিফুল ইসলাম বাদী হয়ে পার্বতীপুর মডেল থানায় মামলা করেন। বিষয়টি পাবতীপুর মডেল থানার ভারপ্রাপ্ত কর্মকর্তা (ওসি) আব্দুল্লাহ আল মামুন নিশ্চিত করেছেন। এসআই"
https://www.banglanews24.com/daily-chittagong/news/bd/1527937.details,"চট্টগ্রাম: জোড়া লাগানো যমজ শিশু রিয়াশাদ ও রেনিশকে জন্মের ২৩ ঘণ্টার মধ্যে সফল অস্ত্রোপচারে আলাদা করা হয়েছে।  অ্যাপোলো ইমপেরিয়াল হাসপাতালে এই অস্ত্রোপচারে নেতৃত্ব দেন শিশু সার্জন ডা. আদনান ওয়ালিদ। গত ৬ মে ওই হাসপাতালে সাতকানিয়ার বাসিন্দা সুরাইয়া বেগমকে অস্ত্রোপচারের মাধ্যমে জন্ম হয় যমজ শিশু রিয়াশাদ জাফর চৌধুরী ও রেনিশ জাফর চৌধুরীর।  ৭ মে তাদের আলাদা করা হয়। বৃহস্পতিবার (২৯ মে) বিকেলে হাসপাতালে আয়োজিত সংবাদ সম্মেলনে শিশু সার্জন ডা. আদনান ওয়ালিদ বলেন, ‘এটা আমার ক্যারিয়ারের প্রথম স্বাধীন নেতৃত্বে করা অপারেশন।  ঢাকায় রিফা-শিফার সময় আমি ছিলাম সহকারী পর্যবেক্ষক।  এবার ১৮ জনের একটি বিশেষজ্ঞ টিম তিন ঘণ্টা ধরে অপারেশন করে।  ওদের বুক ও পেটের আড়াই ইঞ্চি অংশ, শ্বাসনালির অংশও এক ছিল।  আমরা সফল হয়েছি।  এখন তারা দুজনেই সুস্থ’। হাসপাতালের প্রসূতি বিশেষজ্ঞ রেশমা শারমিন বলেন, ২৮ সপ্তাহে আলট্রাসনোগ্রাফিতে শিশু দুটি জোড়া লাগানো বলে ধরা পড়ে।  পরে আরও দুবার আলট্রাসনোগ্রাফির মাধ্যমে বিষয়টি নিশ্চিত হওয়া যায়।  গর্ভাবস্থায় এক শিশুর রক্ত সঞ্চালন কম পাওয়ায় চিকিৎসা দেওয়া হয়।  ৩৪ সপ্তাহে অস্ত্রোপচারের মাধ্যমে জন্ম হয় শিশু দুটিকে।  জন্মের সময় তাদের ওজন ছিল যথাক্রমে ৯৭৩ ও ১০৪৫ গ্রাম।  বর্তমানে ওজন বেড়ে দাঁড়িয়েছে ১২৫৫ ও ১৩৫০ গ্রামে। শিশুদের মা সুরাইয়া বেগম বলেন, চিকিৎসকদের আন্তরিকতা ও সাহস দেখে আমরা ভরসা পাই।  তাঁদের জন্যই আমাদের সন্তান দুটিকে নিয়ে বাসায় ফিরতে পারছি। শিশুদের বাবা রিয়াজ আহমেদ চৌধুরী বলেন, অনেকে বলেছিলেন সন্তানদের বাইরে নিয়ে যান।  কিন্তু আমরা চট্টগ্রামের চিকিৎসকদের ওপর আস্থা রেখেছিলাম। সংবাদ সম্মেলনে উপস্থিত ছিলেন হাসপাতালের চেয়ারম্যান ওয়াহেদ মালেক, ব্যবস্থাপনা পরিচালক নাফিদ নবী, প্রধান নির্বাহী কর্মকর্তা হেলাল উদ্দিন, ডেপুটি চিফ অব মেডিক্যাল সার্ভিসেস ফজল-ই-আকবর ও অ্যানেস্থেশিওলজিস্ট মো. মাসুদ। এমআর/টিসি"
https://www.banglanews24.com/politics/news/bd/1527901.details,"ঢাকা: মহান স্বাধীনতার ঘোষক ও বিএনপির প্রতিষ্ঠিতা শহীদ প্রেসিডেন্ট জিয়াউর রহমান বীর উত্তমের ৪৪তম শাহাদাতবার্ষিকী উপলক্ষে বাংলাদেশ সম্মিলিত পেশাজীবী পরিষদের পক্ষ থেকে শুক্রবার (৩০ মে) সকালে শহীদ জিয়ার সমাধিতে পুষ্পস্তবক অর্পণ ও মোনাজাত করা হয়। সকাল ১০টার দিকে বাংলাদেশ সম্মিলিত পেশাজীবী পরিষদের আহ্বায়ক অধ্যাপক ডা. এজেডএম জাহিদ হোসেন ও সদস্য সচিব কাদের গনি চৌধুরীর নেতৃত্বে পেশাজীবী নেতারা মিছিল নিয়ে মাজারে যান এবং পুষ্পস্তবক অর্পণ করেন। এ সময় অন্যদের মধ্যে উপস্থিত ছিলেন- অধ্যাপক ড. শামসুল আলম সেলিম, অধ্যাপক ড. নুরুল ইসলাম, সাংস্কৃতিক ব্যক্তিত্ব আশরাফ উদ্দিন আহমেদ উজ্জ্বল, অধ্যাপক ড. আবু জাফর, অধ্যাপক ড. আনিসুজ্জামান, ইঞ্জিনিয়ার আলমগীর হাছিন আহমেদ, কৃষিবিদ ড. শফিকুল ইসলাম, ইঞ্জিনিয়ার মোহাম্মদ হানিফ, জাতীয়তাবাদী টেক্সটাইল ইঞ্জিনিয়ার্স অ্যাসোসিয়েশন অব বাংলাদেশের (জেটেব) আহ্বায়ক ইঞ্জিনিয়ার ফখরুল আলম ও সদস্য সচিব ইঞ্জিনিয়ার এবিএম রুহুল আমীন আকন্দ, ডিপোমা ইঞ্জিনিয়ার্স অ্যাসোসিয়েশন অব বাংলাদেশের (ডিইএব) মহাসচিব ইঞ্জিনিয়ার সাখাওয়াত হোসেন, মেডিকেল টেকনোলজিস্ট অ্যাসোসিয়েশন অব বাংলাদেশের (এম-ট্যাব) সভাপতি এ কে এম মুসা (লিটন) ও ভারপ্রাপ্ত মহাসচিব দবির উদ্দিন তুষার, ইউনানি আয়ুর্বেদিক গ্র্যাজুয়েট ডক্টরস অ্যাসোসিয়েশন অব বাংলাদেশের (আগড্যাব) সভাপতি ডা. মির্জা লুৎফর রহমান লিটন ও মহাসচিব ডা. আমিনুল বারী কানন, ডিপ্লোমা অ্যাগ্রিকালচারিস্ট অ্যাসোসিয়েশন অব বাংলাদেশের (ডি-এ্যাব) সভাপতি মো. জিয়াউল হায়দার পলাশ ও মহাসচিব সৈয়দ জাহিদ হোসেন, ফিজিওথেরাপিস্ট অ্যাসোসিয়েশন অব বাংলাদেশের (প্যাব) সভাপতি মো. কামরুজ্জামান কল্লোল ও সাধারণ সম্পাদক মো. তানভীরুল আলম। এরপর পেশাজীবী সংগঠনগুলোর মধ্যে ডক্টরস অ্যাসোসিয়েশন অব বাংলাদেশ, ইউনিভার্সিটি টিচার্স অ্যাসোসিয়েশন অব বাংলাদেশ, ঢাকা বিশ্ববিদ্যালয় শিক্ষকদের সাদা দল, অ্যাসোসিয়েশন অব ইঞ্জিনিয়ার্স বাংলাদেশ, অ্যাগ্রিকালচারিস্ট অ্যাসোসিয়েশন অব বাংলাদেশ, শিক্ষক-কর্মচারী ঐক্যজোট, জিয়াউর রহমান ফাউন্ডেশন, জিয়া পরিষদ, জাহাঙ্গীরনগর বিশ্ববিদ্যালয় জাতীয়তাবাদী শিক্ষক ফোরাম, উন্মুক্ত বিশ্ববিদ্যালয় শিক্ষক ফোরাম, জাতীয়তাবাদী টেক্সটাইল ইঞ্জিনিয়ার্স অ্যাসোসিয়েশন অব বাংলাদেশ, ডিপ্লোমা ইঞ্জিনিয়ার্স অ্যাসোসিয়েশন অব বাংলাদেশ, মেডিকেল টেকনোলজিস্ট অ্যাসোসিয়েশন অব বাংলাদেশ, ইউনানি আয়ুর্বেদিক গ্র্যাজুয়েট ডক্টরস অ্যাসোসিয়েশন অব বাংলাদেশ, ডিপ্লোমা অ্যাগ্রিকালচারিস্ট অ্যাসোসিয়েশন অব বাংলাদেশ, ফিজিওথেরাপিস্ট অ্যাসোসিয়েশন অব বাংলাদেশ, বাংলাদেশ জাতীয়তাবাদী প্রাইভেট ব্যাংকার্স ও ফাইন্যান্সিয়াল ইনস্টিটিউশনস এমপ্লয়িজ অ্যাসোসিয়েশন মাজারে পুষ্পস্তবক অর্পণ করে। আরবি"
https://www.banglanews24.com/banglanews-special/news/bd/1527541.details,"ঢাকা: জুলাইযোদ্ধাদের প্রাপ্য সম্মান না দিলে ভবিষ্যতে আর কেউ ফ্যাসিবাদের বিরুদ্ধে দাঁড়াবে না বলে সাবধান করেছেন ফ্যাসিবাদবিরোধী আন্দোলনে সম্মুখসারির যোদ্ধা কাজী জাবের। সম্প্রতি বাংলানিউজকে দেওয়া এক সাক্ষাৎকারে জাবের এ সাবধানবাণী দেন। কুমিল্লার বাসিন্দা কাজী জাবের চাকরির সুবাদে রাজধানীর যাত্রাবাড়ীতে বসবাস করেন।                                          ফ্যাসিবাদবিরোধী অভ্যুত্থানকালে তিনি ছিলেন সম্মুখসারির যোদ্ধা।  আন্দোলন চলাকালে গত বছরের ১৯ জুলাই বিকেল ৩টার দিকে যাত্রাবাড়ীতে তিনি পায়ে গুলিবিদ্ধ হন।  পরে তাকে হাসপাতালে ভর্তি করা হয়।  বর্তমানে তিনি জাতীয় অর্থোপেডিক হাসপাতাল ও পুনর্বাসন প্রতিষ্ঠানে (নিটোর) চিকিৎসাধীন। বাংলানিউজ: আপনি কীভাবে কোথায় গুলিবিদ্ধ হলেন? কাজী জাবের: আমি যাত্রাবাড়ীতে চাকরি করতাম।  ছাত্র-জনতার ডাকে আমিও আন্দোলনে শরিক হই।  ১৯ জুলাই বিকেলে আমি যাত্রাবাড়ীতে আহত হই। বাংলানিউজ: আহত হওয়ার পরে কোথায় কীভাবে চিকিৎসা নিয়েছেন? কাজী জাবের: আহত হওয়ার পর স্থানীয় একটা বেসরকারি অনাবিল হাসপাতালে আমি প্রথমে চিকিৎসা নেই।  সেখানে আমার ড্রেসিং করে ঢাকা মেডিকেল কলেজ (ঢামেক) হাসপাতালে রেফার করা হয়।  আমার অবস্থা দেখে ঢাকা মেডিকেল ভর্তি নেয়নি।  ওখানে থেকে আমাকে নিটোরে ট্রান্সফার করে দেয়।  নিটোরে আসার পর অনেক ঝামেলা এবং হয়রানির শিকার হতে হয়।  রাত ১১টা নাগাদ আমার অপারেশন করা হয়।  এরপর আমাকে রক্ত দেওয়া হয়।  আমার এখন পর্যন্ত ছয়টা অপারেশন হয়েছে, সম্ভবত আরও তিনটা অপারেশন বাকি আছে।  আমাদের উন্নত চিকিৎসার বিষয়ে যেভাবে আশ্বাস দেওয়া হয়েছিল, সরকার তার ধারে-কাছেও হাঁটেনি।  চিকিৎসা অনেক দূরের ব্যাপার, হাসপাতালে আমাদের খাবারটাও নিম্নমানের। বাংলানিউজ: একজন আহত যোদ্ধা হিসেবে সরকারের কাছে আপনার দাবি কী? কাজী জাবের: সরকারের ন্যূনতম লজ্জা হওয়া উচিত।  আমাদের রক্তের ওপর হেঁটে আপনি আজকে ক্ষমতায়।  আজকে আমাদের কোনো খবর নেই।  আজকে আমাদের অধিকারের জন্য, দাবি আদায়ের জন্য আমাদের রাজপথে আসতে হয়।  আমি যদি চিকিৎসা না পাই, জুলাইযোদ্ধা কিংবা অভ্যুত্থানে যারা প্রাণ দিয়েছেন, যারা ফ্যাসিবাদের বিরুদ্ধে দাঁড়িয়েছেন, রাজপথে যারা সংগ্রাম করতে দাঁড়িয়েছেন, তাদের যদি নিজের পুনর্বাসনের জন্য রাস্তায় দাঁড়াতে হয়, তাহলে মনে রাখবেন একসময় ফ্যাসিবাদের বিরুদ্ধে দাঁড়ানোর জন্য আর কেউ সাহস করবে না। বাংলানিউজ: জুলাইযোদ্ধাদের জন্য সরকারের কাছে আপনাদের দাবি কী? কাজী জাবের: যত দ্রুত সম্ভব আমাদের উন্নত চিকিৎসা দিয়ে সুস্থ করে তোলা।  আমার আহত ২৩ হাজার ভাই যারা আছেন, তাদের যেভাবে, যেই দেশে চিকিৎসা দিলে দ্রুত সেরে উঠবে, সেই চিকিৎসা দেওয়া হোক।  আমি মনে করি এটা সরকারের দায়িত্ব। বাংলানিউজ: আহত হওয়ার পর সরকার থেকে কোনো সহযোগিতা পেয়েছেন কি না? কাজী জাবের: সহযোগিতা বলতে, হাসপাতালে আমাদের থাকা খাওয়া এবং চিকিৎসা ফ্রি।  কিন্তু এই সরকার একবারও গিয়ে খবর নেয়নি, আমাদের কতটুকু চিকিৎসা হচ্ছে।  সরেজমিনে গিয়ে খোঁজখবর নেওয়া উচিত ছিল, আমরা আসলে কী চিকিৎসা পাচ্ছি, কতটুকু সুস্থ আছি।  আমাদের মনোবল কতটুকু শক্ত আছে।  আমি নয় মাস যাবত হাসপাতালে শুয়ে আছি, আমি এবং আমার পরিবার কীভাবে চলছে? সরকার আমাদের পুনর্বাসন করার আশ্বাস দিয়ে যাচ্ছে, সেটা আশ্বাসেই শেষ।  যত মেগা প্রকল্প দেখেন, এগুলো সব মিডিয়াতে, সরকারের মুখে, বাস্তবায়নের ক্ষেত্রে মুলা ঝুলানো ছাড়া কিছুই নেই। বাংলানিউজ: দেশবাসীর জন্য কিছু বলতে চান কি না? কাজী জাবের: দেশবাসীর কাছে আমাদের অনুরোধ, আপনারা যদি আমাদের সম্মান না করেন, আমি আমার জন্য নয়, দেশের জন্য বলছি, ব্রিটিশ আমল থেকেই আমরা অত্যাচারিত হয়ে আসছি, পাকিস্তানে অত্যাচারিত হয়েছি, শেখ হাসিনার আমলেও অত্যাচারিত হয়েছি, এভাবে যুগে যুগে শাসকদের বিরুদ্ধে সোচ্চার হওয়ার জন্য জুলাইযোদ্ধাদের সম্মান দেওয়া উচিত।  আপনারা যদি আমাদের সম্মান না করেন তাহলে পরবর্তী প্রজন্মের জন্য ভয়ে থাকেন যে ফ্যাসিবাদের বিরুদ্ধে আর কেউ দাঁড়াবে না।  আমরা যদি আমাদের ন্যায্য অধিকার না পাই, তাহলে ফ্যাসিবাদের বিরুদ্ধে পরবর্তী প্রজন্মের কেউ দাঁড়াবে না। আরকেআর/এইচএ/"
https://www.banglanews24.com/banglanews-special/news/bd/1527145.details,"চলতি বছরের ডিসেম্বরেই নির্বাচনের দাবিতে অনড় দেশের বৃহত্তম রাজনৈতিক দল বিএনপি।  দলটির ভারপ্রাপ্ত চেয়ারম্যান তারেক রহমান বুধবার (২৮ মে) আল্টিমেটাম দিয়ে সরকারকে অনেকটা চাপের মধ্যে ফেলে দিয়েছেন। অন্যদিকে সরকারও বার বার ডিসেম্বর থেকে জুনের মধ্যেই নির্বাচনের কথা বলছে।                                          সরকারের মতে, জুলাই গণঅভ্যুত্থানে তাদের দায়বদ্ধতা রয়েছে।  এই দায়বদ্ধতা শেষ করেই নির্বাচনে যাবেন তারা।  সরকারের এমন ঘোষণাতে সমর্থনও রয়েছে জামায়াত, ইসলামপন্থি ও অভ্যুত্থানে অংশ নেওয়া তরুণদের দল এনসিপি’র। এমন পরিস্থিতিতে বিএনপির দাবি, সরকার নির্বাচন প্রলম্বিত করতে চায়।  বিগত ফ্যাসিবাদী সরকারের মতো নির্বাচন ছাড়াই তারা দীর্ঘদিন ক্ষমতা আঁকড়ে ধরে থাকতে চাইছে।  সংস্কার নির্বাচন প্রলম্বিত করার বাহানা ছাড়া আর কিছুই না।  আর এজন্যই সরকার নির্বাচনী রোডম্যাপ ঘোষণা করছে না। রাজনৈতিক দলগুলোর এমন বিপরীতমুখী অবস্থানে জনমনে ধারণা, নির্বাচন কি আদৌ ডিসেম্বরে কিংবা সরকার ঘোষিত ডিসেম্বর থেকে আগামী বছর জুনের মধ্যে অনুষ্ঠিত হবে? এছাড়া নির্বাচনের বাধা কোথায়? বুধবার রাজধানী ঢাকায় তারুণ্যের সমাবেশে বিএনপির ভারপ্রাপ্ত চেয়ারম্যান তারেক রহমান বলেছেন, ‘আগামী জাতীয় নির্বাচন অনুষ্ঠান নিয়ে মনে হয় এরইমধ্যে টালবাহানা শুরু হয়েছে বা চলছে।  কথিত অল্প সংস্কার আর বেশি সংস্কারের আবর্তে ঘুরপাক খাচ্ছে আগামী নির্বাচনের ভবিষ্যৎ।  এরই ভেতরে জনগণ বিশ্বাস করতে শুরু করেছে, সংস্কার নিয়ে সময়ক্ষেপণের আড়ালে অন্তর্বর্তী সরকারের ভেতরে এবং বাইরে কারও কারও মনে হয় ভিন্ন উদ্দেশ্য রয়েছে। ’ তারেক রহমানের এমন বক্তব্যের কয়েকদিন আগেই সরকার এক প্রেসবিজ্ঞপ্তির মাধ্যমে জানিয়েছে, শত বাধার মাঝেও গোষ্ঠীস্বার্থকে উপেক্ষা করে অন্তর্বর্তী সরকার তার ওপর অর্পিত দায়িত্ব পালন করে যাচ্ছে।  যদি পরাজিত শক্তির ইন্ধনে এবং বিদেশি ষড়যন্ত্রের অংশ হিসেবে সরকারের ওপর আরোপিত দায়িত্ব পালনকে অসম্ভব করে তোলা হয়, তবে সরকার সকল কারণ জনসমক্ষে উত্থাপন করে পরবর্তী সিদ্ধান্ত গ্রহণ করবে। প্রেসবিজ্ঞপ্তিতে আরো বলা হয়েছে, সরকার জুলাই অভ্যুত্থানের জনপ্রত্যাশাকে ধারণ করে।  অর্পিত দায়িত্ব পালন করাকে অসম্ভব করে তুললে জনগণকে সঙ্গে নিয়ে প্রয়োজনীয় সিদ্ধান্ত গ্রহণ করবে। বিশ্লেষকরা মনে করছেন, সরকারের প্রেসবিজ্ঞপ্তির পর তারেক রহমানের বুধবারের কঠোর বক্তব্যে এখন মুখোমুখি অবস্থানে বিএনপির নেতৃত্বাধীন নির্বাচনপন্থি দলসমূহ এবং সরকার ও সংস্কারের পক্ষে জামায়াত, ইসলামপন্থি ও এনসিপি। জনমনেও প্রশ্ন জাগছে- তাহলে বিএনপি কি আবারও ভোটাধিকার ও গণতান্ত্রিক সরকার প্রতিষ্ঠার দাবিতে রাজপথে আন্দোলনে নামবে? দেশ কী আবারও সংঘাতের রাজনীতিতে ফিরবে? নির্বাচনের রোডম্যাপ ঘোষণায় বাধা কোথায় -এমন প্রশ্নের জবাবে ঢাকা বিশ্ববিদ্যালয়ের রাষ্ট্রবিজ্ঞানের শিক্ষক ড. খন্দকার রাশেদুল আলম বাংলানিউজকে বলেন, ‘এই সরকার এমন কারো কাছে ক্ষমতা দিয়ে যাবে না যারা ক্ষমতায় বসে এই সরকারের উপদেষ্টাদের জীবন ঝুঁকির মুখে ফেলবে।  তাছাড়া এই সরকার গঠনের পর সবচেয়ে বড় দাবি ছিল জুলাই গণহত্যার বিচার ও সংস্কার প্রক্রিয়ার প্রাতিষ্ঠানিক রূপদান।  আমার মনে হয়, নিজেদের নিরাপদ প্রস্থান, বিচার প্রক্রিয়ায় সাজা দৃশ্যমান ও সংস্কারের বিষয়ে সকল দলের চূড়ান্ত ঐক্যমত্যের পরেই সরকার নির্বাচনের দিকে যাবে।  এর আগে নির্বাচন নিয়ে সরকার ঝুঁকি নেবে না।  বিএনপি বড় দল।  এখন নির্বাচন হলে বিএনপি ক্ষমতায় যাবে।  বিচার ও সংস্কার চূড়ান্তকরণ ছাড়া জাতীয় নির্বাচনে বিএনপি ক্ষমতায় গেলে এখন যারা সরকারে আছেন তাদের জীবনের ঝুঁকি থাকবে না এমন নিশ্চয়তা কে দেবে? এই ব্যাপারগুলো সুরাহা হলেই সম্ভবত নির্বাচন হবে। ’ জানা গেছে, ড. আলী রিয়াজের নেতৃত্বে সংস্কার কমিটি কয়েক দফায় বিভিন্ন রাজনৈতিক দলের সঙ্গে বৈঠক করেছে।  বৈঠকে সংস্কার বিষয়ে দলগুলোর অবস্থানও গণমাধ্যমকে জানানো হয়েছে।  কমিশন আরেক দফা বৈঠকের দিনক্ষণ ঠিক করছে।  শিগগিরই আরেক দফা বৈঠকের পর আগামী জুলাই মাসে জুলাই সনদ ঘোষণা করা হবে। সংস্কার কমিশন থেকে পাঠানো সারসংক্ষেপে দেখা যায় - অধিকাংশ সংস্কার প্রস্তাবে বিএনপি ও অন্যান্য দলের বিপরীতমুখী অবস্থান।  সংস্কার কমিশনের প্রস্তাবে ‘প্রধানমন্ত্রীর দুইবারে’ বিএনপির আপত্তি রয়েছে, নির্বাচন পদ্ধতিতে জামায়াত ও ইসলামপন্থিরা সমানুপাতিক নির্বাচন পদ্ধতি দাবি করলেও বিএনপি ‘না’ বলেছে।  প্রধানমন্ত্রীর সংসদ নেতা হওয়া নিয়ে অন্যান্য দল আপত্তি তুললেও বিএনপি ‘হ্যাঁ’ বলেছে।  বিভিন্ন দল সংখ্যানুপাতিক উচ্চকক্ষের দাবি জানালেও বিএনপি ‘না’ বলেছে।  এছাড়া জাতীয় সাংবিধানিক কাউন্সিল গঠন, নারী আসনে সরাসরি  ও সংবিধান সংশোধনে গণভোটেও বিএনপি আপত্তি জানিয়েছে।  এছাড়া বর্তমান কমিশন প্রণীত সংস্কার বাস্তবায়নের জন্য জামায়াত, ইসলামি দলসমূহ গণভোট ও নবগঠিত জাতীয় নাগরিক পার্টি গণপরিষদের দাবি জানালেও বিএনপি জনগণের ভোটে নির্বাচিত সংসদের ওপর ভরসা রাখার কথা বলেছে। এছাড়া হ্যাঁ, না পদ্ধতির এই সংস্কার প্রক্রিয়ার পদ্ধতি নিয়েও আপত্তি রয়েছে বিএনপির।  তারা বলছে, তাদের ঘোষিত ৩১ দফার আলোকে সংস্কার করা হবে।  আর জনগণের ম্যান্ডেট একমাত্র নির্বাচিত সংসদ।  সেখান থেকেই সকল সিদ্ধান্ত বাস্তবায়ন করা হবে। সংশ্লিষ্ট সূত্রমতে, এমন পরিস্থিতি গণঅভ্যুত্থানে অংশ নেওয়া তরুণদের মনে ভয় ও সংশয় কাজ করছে।  শেষ পর্যন্ত বিএনপি সরকার ঘোষিত সংস্কার প্রক্রিয়া ও বিচারিক কার্যক্রম চলমান না রাখলে তাদের জীবন হুমকির মুখে পড়তে পারে।  নিজেদের নিরাপত্তার জন্য তারা তাদের দলের প্রতিনিধিও সংসদেও দেখতে চায়।  এজন্য তাদের দল এনসিপির বিভিন্ন আসনে জয়ের নিশ্চয়তা, সংস্কার ও বিচারের পর তারা সরকারকে নির্বাচনের প্রক্রিয়ায় দেখতে চায়। এ বিষয়ে জাতীয় নাগরিক পার্টির (এনসিপি) যুগ্ম মুখ্য সমন্বয়ক অ্যাডভোকেট শাকিল আহমাদ বাংলানিউজকে বলেন, ‘দেশে তো সুষ্ঠু নির্বাচনের পরিবেশই নেই।  নির্বাচন কমিশনও নিরপেক্ষ নয়।  এই কমিশন স্বৈরাচার হাসিনার ফ্যাসিবাদী অর্ডিন্যান্সের মাধ্যমে গঠন করা হয়েছে।  এই নির্বাচন কমিশন, সার্চ কমিটির সুপারিশের আগেই গঠন করা হয়েছে।  কাজেই জাতীয় বা যেকোনো নির্বাচনের আগে বর্তমান নির্বাচন কমিশন পুনর্গঠন করতে হবে, জুলাই শহীদদের হত্যার বিচার করতে হবে, সংস্কার ও ফ্যাসিবাদী ব্যবস্থার বিলোপের পর আমরা নির্বাচন চাই। ’ তিনি আরো বলেন, ‘এই সরকার তো শুধু নির্বাচনের জন্য নয়।  সংবিধানে লেখা, ৯০ দিনের পূর্ববর্তী সময়ের মধ্যে শিডিউল ঘোষণা করতে হবে।  এখন শিডিউল বা রোডম্যাপ ঘোষণা করলে তা হবে সংবিধানের লঙ্ঘন।  তাই এখন এমন ঘোষণা দেওয়ার সুযোগ নেই। ’ এ বিষয়ে বিএনপির স্থায়ী কমিটির সদস্য ড. খন্দকার মোশাররফ হোসেন জানান, ‘সরকার কেন রোডম্যাপ ঘোষণা করছে না সেটা সরকারই ভালো জানে।  তবে সরকার রোডম্যাপ ঘোষণা না করলে সরকারকে সহযোগিতা করা অসম্ভব হয়ে উঠতে পারে।  আমরা এখনই সরকারের বিরুদ্ধে আন্দোলনে নামছি না।  তবে, ভবিষ্যতে নামবো না তাও বলছি না। ’ জনগণের এমন উদ্বেগ আর দোলাচলে দেশের গণতান্ত্রিক যাত্রাপথে বাড়তি সন্দেহ সৃষ্টি করেছে ইউএনডিপি ও নির্বাচন কমিশন স্বাক্ষরিত গতকালের (বুধবার) একটি চুক্তি।  এদিন জাতিসংঘ উন্নয়ন কর্মসূচির এক সংবাদ বিজ্ঞপ্তিতে জানানো হয়েছে,  সরকার, নির্বাচন কমিশন এবং জাতিসংঘ বাংলাদেশে অবাধ ও নিরপেক্ষ নির্বাচন আয়োজনে একসঙ্গে কাজ করবে।  এজন্য  তিন বছর মেয়াদি প্রকল্প ‘ব্যালট’ নেওয়া হয়েছে।  সরকারের অর্থনৈতিক সম্পর্ক বিভাগ (ইআরডি), ইউএনডিপি ও বাংলাদেশ নির্বাচন কমিশন এ সংক্রান্ত চুক্তি স্বাক্ষর করেছে। এসএএইচ"
https://www.banglanews24.com/banglanews-special/news/bd/1527121.details,"অন্তর্বর্তী সরকারের দায়িত্ব গ্রহণের পর থেকেই নির্বাচনের দাবি জানিয়ে আসছে দেশের অন্যতম বৃহত্তম রাজনৈতিক দল বিএনপি।  দলটির পক্ষ থেকে বারবার এই দাবি উত্থাপন করা হলেও কর্ণপাত করেনি অন্তর্বর্তী সরকার। সরকার কেন নির্বাচনী রোডম্যাপ ঘোষণা করছে না তা নিয়ে রাজনৈতিক মহলে নানা প্রশ্নের সৃষ্টি হয়েছে।  তারা বলছেন, এখনো এ বিষয়ে স্পষ্ট কোনো ঘোষণা দিচ্ছে না সরকার, এর নেপথ্যে কী? নির্বাচন পেছানো নাকি কোনো দল বা কাউকে বিশেষ সুবিধা দেওয়া? ছাত্র-জনতার জুলাই বিপ্লবের পর জন-আকাঙ্ক্ষার প্রতিফলন হিসেবে বর্তমান অন্তর্বর্তী সরকার দায়িত্ব গ্রহণ করে।                                          সংস্কার ও একটি অবাধ সুষ্ঠু নির্বাচনের লক্ষ্যে দায়িত্ব শুরু করলেও এখন পর্যন্ত কোনো দৃশ্যমান অগ্রগতি নেই।  বিএনপির পক্ষ থেকে সরকারের কাছে লিখিত এবং সরাসরি কয়েক দফা বৈঠক করে দ্রুততম সময়ের মধ্যে নির্বাচনী রোডম্যাপ ঘোষণার দাবি করে আসছে। অবাধ সুষ্ঠু নির্বাচনের লক্ষ্যে বিএনপি ইতোমধ্যে জনসমর্থনের লক্ষ্যে বিভিন্ন কর্মসূচি পালন করে।  তারই অংশ হিসেবে সারা দেশে বিভাগীয় পর্যায়ে বিএনপির তিন অঙ্গসংগঠন তারুণ্যের সমাবেশ আয়োজন করে।  এই সমাবেশ থেকে মূলত নির্বাচনী রোডম্যাপ ঘোষণার দাবিতে সরকারকে চাপে রাখাই মূল লক্ষ্য। এতকিছুর পরেও কেন নির্বাচনী রোডম্যাপ ঘোষণা করছে না বর্তমান সরকার তা নিয়ে প্রশ্ন দেখা দিয়েছে।  তারা প্রশ্ন তুলেছেন, নির্বাচনী রোডম্যাপ ঘোষণা দেরি হওয়া কি ভোট পেছানো, নাকি কাউকে বেশি সুবিধা দেওয়া? এদিকে জুলাই বিপ্লবে নেতৃত্ব দেওয়া ছাত্রদের একাংশের জাতীয় নাগরিক পার্টি (এনসিপি) আত্মপ্রকাশ করেছে।  বিপুল জনসমর্থন নিয়ে আত্মপ্রকাশ করা এই সংগঠনের কার্যত সারা দেশে সাংগঠনিক কোনো কার্যক্রম নাই।  শুধু রাজধানীতে কেন্দ্রীয় কার্যালয় থেকে কিছু কার্যক্রম পরিচালনা করা হয়। অপরদিকে, বিগত আওয়ামী সরকারের ১৫ বছরে রাজপথের কোনো আন্দোলনে দাঁড়াতে পারেননি বাংলাদেশ জামায়াতে ইসলামী।  জুলাই বিপ্লবের পর দলটি অতীতের যেকোনো সময়ের চেয়ে রাজপথে সরব দেখা যাচ্ছে।  এছাড়া অন্যান্য বেশ কয়েকটি রাজনৈতিক দলকে অতীতে খুব বেশি একটা সরব দেখা না গেলেও বর্তমানে তাদের কার্যক্রম দৃশ্যমান। বিএনপি বলছে, সংস্কার একটি চলমান প্রক্রিয়া।  সময়ের প্রয়োজনে সংস্কারের চাহিদার ভিন্নতা বদলায়।  তাই দেশের আর্থিক, সামাজিক ও রাজনৈতিক কারণে দ্রুত নির্বাচন হওয়া জরুরি।  একটি অবাধ সুষ্ঠু নির্বাচনের মাধ্যমে যত দ্রুত জনপ্রতিনিধির কাছে ক্ষমতা হস্তান্তর করা যাবে দেশের জন্য ততই মঙ্গল। সংশ্লিষ্টরা বলছেন, জনগণের চাহিদা অনুযায়ী দ্রুততম সময়ের মধ্যে নির্বাচন না দেওয়া দেশের জন্য অশুভ সংকেত।  তাই নির্বাচনী রোডম্যাপ ঘোষণায় দেরি হওয়া তৃতীয়পক্ষকে সুবিধা দেওয়া উদ্দেশ্যে হতে পারে। এদিকে নিজেদের শক্তির জানান দিতে সারা দেশে বিভাগীয় শহরগুলোতে তারুণ্যের সমাবেশ করেছে বিএনপির তিন অঙ্গসংগঠন।  বুধবার (২৮ মে) রাজধানীর নয়াপল্টন কার্যালয়ে এই কর্মসূচির সমাপনী অনুষ্ঠানে ভারপ্রাপ্ত চেয়ারম্যান তারেক রহমান সহ-সিনিয়র নেতারা দ্রুত নির্বাচনের জোর তাগিদ দেন।  তারা বলছেন, আগামী ডিসেম্বরে জাতীয় নির্বাচন অনুষ্ঠিত হতে হবে, অবশ্যই হবে। এছাড়া, গত সপ্তাহে ঢাকা দক্ষিণ সিটি করপোরেশনের মেয়র হিসেবে ইশরাক হোসেনের শপথের দাবিতে রাজধানীর কাকরাইলে এবং সিটি করপোরেশন কার্যালয়ের সামনে নিজেদের শক্তি প্রদর্শন করে বিএনপি।  দাবি আদায়ের জন্য রাস্তা অবরোধ করে রাখেন ইশরাক-সমর্থকরা।  এমনকি রাতেও আন্দোলন অব্যাহত রাখা হয়। বিএনপির স্থায়ী কমিটির সদস্য ড. খন্দকার মোশাররফ হোসেন বলেছেন, ‘আমরা চাই নির্বাচনের জন্য যে সংস্কার প্রয়োজন তা অতি দ্রুত শেষ করে ডিসেম্বরের মধ্যে নির্বাচন অনুষ্ঠিত হোক।  তা না হলে তরুণদের নিয়ে আমরা এই ষড়যন্ত্র মোকাবিলা করব। ’ তিনি বলেন, ‘আমরা বারবার বোঝানোর চেষ্টা করেছি কেন অতি দ্রুত নির্বাচন দরকার।  কারণ, পলাতক স্বৈরাচার দেশে-বিদেশে নানা ষড়যন্ত্র করছে।  নির্বাচনকে বিলম্বিত করার জন্য তারা ষড়যন্ত্র করছে। ’ বিএনপির স্থায়ী কমিটির সদস্য গয়েশ্বর চন্দ্র রায় বলেছেন, ‘দেশের বিরুদ্ধে এখনো ষড়যন্ত্র চলছে।  এই ষড়যন্ত্র মোকাবিলায় সকলকে ঐক্যবদ্ধ থাকতে হবে। ’ তিনি বলেন, ‘একমাত্র তরুণরাই পারবে ষড়যন্ত্র মোকাবিলা করে দেশকে এগিয়ে নিতে।  বিএনপি সব সময় তারুণ্যকেই গুরুত্ব দিয়ে এসেছে। ’ বিএনপির আরেক স্থায়ী কমিটির সদস্য সালাহ উদ্দিন আহমেদ বলেন, ‘জাতীয় ঐক্য ফাটল ধরানোর জন্য চেষ্টা চালানো হচ্ছে।  আমরা ভুলতে বসেছি আওয়ামী সরকারের গুম খুম নির্যাতনের কথা।  একটি অবাধ সুষ্ঠু নির্বাচনের মাধ্যমে দেশের গণতান্ত্রিক পদ্ধতি ফিরে আসবে এটাই বর্তমানে দেশের জনগণের প্রত্যাশা। ’ নির্বাচন ইস্যুতে জাহাঙ্গীরনগর বিশ্ববিদ্যালয়ের প্রফেসর দিলারা জামান বাংলানিউজকে বলেছেন, ‘সরকার পরিষ্কারভাবে বলেছে ৩০ জুনের পর আর তারা ক্ষমতায় থাকবে না।  তবে এই সময়ের মধ্যে কিছু সংস্কার ও বিচার কাজ রয়েছে।  নির্বাচন নিশ্চয়ই সরকার দ্রুতই করবে। ’ তিনি বলেন, ‘এই সরকার একটি অন্তর্বর্তী সরকার।  প্রতিদিনই চ্যালেঞ্জের সম্মুখীন হতে হচ্ছে তাদের।  এই সরকার ক্ষমতায় আসার পর প্রতিদিনই দেখা যাচ্ছে কোনো না কোনো দাবি নিয়ে মানুষ রাজপথে নামছে।  মনে হচ্ছে এতদিন তাদের দাবি-দাওয়া বাক্সবন্দি করে রেখেছিল।  আর এই সরকারের পক্ষে সকল দাবি-দাওয়া মেনে নেওয়া সম্ভব নয়।  তাই সরকারকেও বুঝতে হবে গণতন্ত্রের জন্য দ্রুত নির্বাচন জরুরি। ’ টিএ/এসএএইচ"
https://www.banglanews24.com/banglanews-special/news/bd/1526469.details,"ঢাকা: জুলাই অভ্যুত্থানে আহতদের নিয়ে বিভিন্ন কুচক্রী মহল দালালি এবং ব্যবসা শুরু করেছে বলে অভিযোগ করেছেন ওই আন্দোলনের সম্মুখসারির যোদ্ধা শাহিনুর রহমান শাহিন।  এ প্রবণতা বন্ধে তিনি অবিলম্বে জুলাই ঘোষণাপত্র ও আহতদের সুরক্ষা আইন করার দাবি জানিয়েছেন। সম্প্রতি বাংলানিউজকে দেওয়া এক সাক্ষাৎকারে শাহিন এ দাবি জানান।  তিনি জুলাই গণহত্যায় অভিযুক্ত আওয়ামী লীগকে দল হিসেবে স্থায়ীভাবে নিষিদ্ধ, জুলাই আহতদের চিকিৎসা-পুনর্বাসন ও জুলাই সনদ প্রকাশের দাবিসহ বিভিন্ন বিষয়ে কথা বলেন। টাঙ্গাইলের ছেলে শাহিনুর রহমান শাহিন পড়াশোনার জন্য থাকেন ঢাকার মোহাম্মদপুরে।  তিনি ঢাকা স্টেট কলেজে অনার্স চতুর্থ বর্ষে পড়ছেন।  শেখ হাসিনার ফ্যাসিবাদবিরোধী অভ্যুত্থানে তিনি ছিলেন সম্মুখসারির যোদ্ধা।  আন্দোলন চলাকালে গত বছরের ৪ আগস্ট ঢাকার মোহাম্মদপুরে গুলিবিদ্ধ হন শাহিন। বাংলানিউজ: কীভাবে আপনি গুলিবিদ্ধ হলেন?শাহিনুর রহমান: আমি ৪ আগস্ট রাজধানী ঢাকার মোহাম্মদপুরে গুলিবিদ্ধ হই।  তারপর আমাকে ইবনে সিনা হাসপাতালে চিকিৎসার জন্য নেওয়া হয়।  ইবনে সিনায় আমার একে একে তিনটা সার্জারি করা হয়।  পেছন থেকে ঢুকে গুলি পেটের ভেতর আটকে ছিল।  সার্জারি করে গুলি বের করা হয়।  আমার পাকস্থলীর কিছু অংশ কেটে ফেলা হয়।  আমি যতদিন বেঁচে থাকবো ততদিন আমাকে ভ্যাকসিন নিতে হবে।  অ্যান্টিবডি তৈরির জন্য আমাকে আজীবন বছরে তিনটা করে ভ্যাকসিন নিতে হবে। বাংলানিউজ: প্রতিটা ভ্যাকসিনের মূল্য কত?শাহিনুর রহমান: ইবনে সিনায় আমি এক মাস ২০ বিশ দিন ভর্তি ছিলাম।  ওই সময় আমাকে ভ্যাকসিনগুলো দেওয়া হয়েছিল।  ইবনে সিনা সেই সময় আমার চিকিৎসার জন্য প্রায় ছয় লক্ষ টাকার বিল নেয়নি।  এখন আমি আবার কিনতে গেলে হয়তো ভ্যাকসিনের দাম জানতে পারবো। বাংলানিউজ: ভবিষ্যতের চিকিৎসা কোথায় কীভাবে করবেন?শাহিনুর রহমান: এখন ইবনে সিনা থেকে বলছে, সরকার যেহেতু তোমাদের স্বাস্থ্য কার্ড দিয়েছে, তোমাদের জন্য যেহেতু আলাদা সেল করা হয়েছে, তোমরা সেখানে চিকিৎসা নিতে পারবা।  তারপরও এখনো আমি ইবনে সিনা থেকেই চিকিৎসা নিচ্ছি।  আমাদের যদিও স্বাস্থ্য কার্ড দেওয়া হয়েছে, কিন্তু আহতরা সবাই আশানুরূপ ফলাফল পাচ্ছে না।  আমরা চাচ্ছিলাম জুলাই ঘোষণাপত্র দিলে আমাদের আহত হিসেবে বিবেচনা করা হবে।  এখন ঘোষণাপত্র না দেওয়ার কারণে জুলাই আহতদের নিয়ে বিভিন্ন মহল বিভিন্ন ধরনের ব্যবসা করছে।  যার কারণ সমাজে আমাদের মানসম্মান কমে যাচ্ছে।  যারা আহত, তারা পূর্ণ সম্মান পাচ্ছে না।  আমরা দেশের জন্য ত্যাগ করেছি, আমরা এখনো দেশের জন্যই আছি।  আমাদের দেশে ১৯৪৭ সাল থেকে বিভিন্ন সময় বিপ্লব হয়েছিল, কোনো বিপ্লব সেই ভাবে স্বীকৃতি পায়নি।  বিপ্লবের সার্থকতা পায়নি। ২৪ এর বিপ্লবের পরে নতুন সরকার গঠন করা হয়েছে, আমরা চাই, ২৪ এর যে চেতনা ছিল, আমরা ভবিষ্যৎ প্রজন্মকে যেন জানাতে পারি, ২৪-এ যে সাহসী সন্তানেরা ছিল তারা অন্যায়ের কাছে মাথা নত করেনি, তোমরাও মাথা নত করবে না।  আমাদের বিপ্লবকে যেন সাংবিধানিকভাবে স্বীকৃতি দেওয়া হয়।  আমরা আহতরা অবস্থান গ্রহণ করেছি, জুলাই ঘোষণাপত্র চাওয়ার জন্য। ২০২৪ সালের ৩১ ডিসেম্বর সরকার বলেছিল, জুলাই ঘোষণাপত্র হবে।  আমরা শহীদ মিনারে বিশাল বড় সভা করেছিলাম।  ড. ইউনূস বলেছিলেন, রাষ্ট্রীয়ভাবে জুলাই ঘোষণাপত্র দেওয়া হবে।  আমাদের কিছুই করতে হবে না।  ইতোমধ্যে প্রায় পাঁচ মাস হয়ে গেল, কিন্তু কিছুই হলো না।  মার্চে ঘোষণা করার কথা ছিল তাও হয়নি।  সেজন্য আহতদের মাঠে নামতে হচ্ছে, ঘোষণাপত্র দেওয়ার দাবিতে। আওয়ামী লীগ ১৭ বছরের পিলখানা হত্যাকাণ্ড, ৫ মে হত্যাকাণ্ড এবং ২৪ সালে পাখির মতো সর্বসাধারণকে হত্যা করলো।  যাদের হাত রক্তে রঞ্জিত, তাদের দেশ সেবার মত মহৎ কাজে নিযুক্ত করার কোনো দরকার আছে? কোনো বিবেকবান মানুষ তাদের রাখতে পারে কি না আমি জানি না।  সেজন্য আমরা চাই আওয়ামী লীগের বিচার এবং স্থায়ীভাবে নিষিদ্ধ করা হোক।  জুলাই ঘোষণাপত্র এবং আহতদের সুরক্ষা আইন চাই।  আহতদের জন্য এখনো কোনো সুরক্ষা নেই।  বিভিন্ন মহল তাদের হুমকি দিচ্ছে।  আহতদের সুরক্ষা, চিকিৎসা এবং পুনর্বাসন চাই। বাংলানিউজ: আপনার মত অন্যান্য যারা আহত রয়েছে তারা কি সঠিক চিকিৎসা পাচ্ছে?শাহিনুর রহমান: ঢাকাকেন্দ্রিক আমরা যারা ছিলাম তারা মোটামুটি চিকিৎসা পেয়েছি।  আন্দোলন তো শুধু ঢাকায় হয়নি, সারাদেশেই হয়েছে।  দেশের বিভিন্ন মফস্বল শহরে যারা ছিল তারা সেভাবে চিকিৎসা পায়নি।  যেহেতু আমাদের মৌখিকভাবে সম্মান দিয়েছেন, আমরা চাই সার্বজনীনভাবে আমাদের সম্মান দেওয়া  হোক।  আহতদের নিয়ে কেউ ছিনিমিনি কিংবা ব্যবসা করবেন না।  ২৪ এর চেতনা বিক্রি করে আহতদের মান-সম্মান ক্ষুণ্ণ না করার জন্য আমি সব দলকে বলছি। আহতদের নিয়ে সবাই বলে এটা করবে সেটা করবে।  প্রকৃতপক্ষে তারা দুই-একজনকে সহযোগিতা করে, বাকিদের জন্য কিছুই করে না।  আপনি আমাকে একটা বিষয় নিয়ে সহযোগিতা করবেন, সেটাও মিডিয়া কভারেজ হয়ে যাবে।  কিন্তু আমার পাশে যে আরেকজন রয়েছে তাকে দেবেন না। বাংলাদেশের প্রায় ২২ হাজার আহত রয়েছে, ২০০০ শহীদ পরিবার রয়েছে, আমরা চাই সব আহত এবং শহীদ পরিবারকে সমমর্যাদায় সমানভাবে সম্মান দেওয়া হোক এবং কোনো সহযোগিতা যদি করা হয়, সবাইকে যেন সমানভাবে করা হয়।  ব্যক্তিকেন্দ্রিক কাউকে সহযোগিতা করে সেটা আবার সামাজিক যোগাযোগ মাধ্যমে দিয়ে আহতদের মানসিকভাবে বিপর্যস্ত করার প্রয়োজন নেই। এখানে অনেক আহত রয়েছেন, যারা দীর্ঘদিন হাসপাতালে থাকার কারণে তাদের সংসার পরিচালনা করার সামর্থ্য নেই।  সরকার বলছে ভাতা দেবে, এখনো কিন্তু কেউ ভাতা পায়নি।  কিন্তু আমাদের ফ্যামিলিকে সবাই বলে, তোমাদের ছেলে মেয়েকে সরকার কোটি কোটি টাকা দিচ্ছে।  জুলাই ফাউন্ডেশন থেকে আমাকে এক লাখ টাকা দিয়েছে এবং সরকার থেকে এক লক্ষ টাকা দেওয়া হয়েছে।  ইবনে সিনার খরচটা মওকুফ না করলে এখন পর্যন্ত প্রায় ১২ লক্ষ টাকা খরচ হয়ে গেছে।  ইবনে সিনার খরচ বাদ দিলেও আমার ৬ লক্ষ টাকা খরচ হয়েছে, কিন্তু আমি সরকার থেকে দুই লক্ষ টাকা পেয়েছি।  টাকার বিষয় তুলবো না, কারণ আমরা দেশের জন্য করেছি।  আল্লাহ হয়তো আমাদের ত্যাগকে কবুল করেছেন, আলহামদুলিল্লাহ। আহতদের নিয়ে কেউ যেন ব্যবসা বা ছিনিমিনি না করে।  জুলাই আহতদের নিয়ে বিভিন্ন কুচক্রী মহল দালালি শুরু করেছে।  কোনো মহল যদি আমাদের সেবা করতে চায়, তাহলে তারা যেন নিজেরা করে, কোনো দালালের মাধ্যমে নয়।  দেশবাসীর কাছে কাম্য, সবাই নিজ নিজ অবস্থান থেকে জুলাই ঘোষণাপত্রের জন্য সোচ্চার হন।  আরকেআর/এইচএ/"
https://www.banglanews24.com/banglanews-special/news/bd/1526285.details,"ঢাকা: ১৬ জুলাই বিচার বহির্ভূত হত্যাকাণ্ডে রংপুরের বেগম রোকেয়া বিশ্ববিদ্যালয়ের ছাত্র আবু সাঈদের হৃৎপিণ্ড, ফুসফুস, তলপেটসহ তার বুকের ডান পাশে এবং বাম পাশে অন্তত ৯০টি ধাতব প্যালেটের আঘাত ছিল। বাংলাদেশে ২০২৪ সালের জুলাই-আগস্টে সংঘটিত ঘটনাপ্রবাহ নিয়ে জাতিসংঘের মানবাধিকারবিষয়ক হাইকমিশনারের দপ্তরের (ওএইচসিএইচআর) তথ্যানুসন্ধান প্রতিবেদনে এ তথ্য উঠে এসেছে। গত ১২ ফেব্রুয়ারি প্রকাশ করা এই প্রতিবেদন বাংলা ভাষাভাষী পাঠকদের সহজবোধ্যভাবে বোঝার সুযোগ করে দিতে অনলাইন নিউজপোর্টাল বাংলানিউজটোয়েন্টিফোর.কম এর সম্পাদকীয় বিভাগ ইংরেজি থেকে হুবহু বাংলায় অনুবাদ করেছে।  বাংলায় অনুদিত সেই প্রতিবেদনটি ধারাবাহিকভাবে পাঠকদের কাছে সংবাদ আকারে তুলে ধরা হচ্ছে।                                          আজ থাকছে সেই প্রতিবেদনের ১২তম পর্ব। প্রতিবেদনে বলা হয়, ১৬ জুলাই রংপুরের বেগম রোকেয়া বিশ্ববিদ্যালয়ের আশপাশে হাজার হাজার স্কুল ও বিশ্ববিদ্যালয়ের শিক্ষার্থী (পুলিশের হিসাব অনুযায়ী তিন-চার হাজার শিক্ষার্থী) প্রতিবাদ মিছিল বের করেন।  বিশ্ববিদ্যালয়ের এক নম্বর গেটে শিক্ষার্থীরা সমবেত হওয়ার সঙ্গে সঙ্গে উত্তেজনা বাড়তে থাকে।  পুলিশের প্রতিবেদন অনুযায়ী, যখন আন্দোলনকারীরা বিশ্ববিদ্যালয়ের গেট দিয়ে জোরপূর্বক প্রবেশের চেষ্টা করেন, তখন ছাত্রলীগ নেতাকর্মীদের সঙ্গে তাদের সংঘর্ষ শুরু হয়।  পুলিশ ‘আন্দোলনরত শিক্ষার্থীসহ জনতাকে ছত্রভঙ্গ করতে গ্যাস শেল ও ফাঁকা গুলি ছোড়ে’।  পুলিশ আরও জানায়, আবু সাঈদ গুরুতর আহত অবস্থায় রংপুর মেডিকেল কলেজ হাসপাতালে মারা যান এবং তার মৃত্যুর কারণ হিসেবে ‘মাথায় আঘাত ও গুলির আঘাত’ উল্লেখ করা হয়। ভুক্তভোগী এবং প্রত্যক্ষদর্শীদের নির্ভরযোগ্য ও সামঞ্জস্যপূর্ণ বিবরণ এবং প্রাপ্ত ভিডিওগুলো বিশ্লেষণে ওএইচসিএইচআর নিশ্চিতভাবে মনে করে যে, তার হত্যাকাণ্ডে পুলিশ সরাসরি জড়িত এবং দায়ী।  ছাত্রলীগ সমর্থকদের সঙ্গে মিলে পুলিশ শিক্ষার্থীদের ওপর লাঠি ও ব্যাটন নিয়ে হামলা চালায়।  প্রত্যক্ষদর্শীদের মতে, আবু সাঈদও হামলার শিকার হন।  পুলিশ বিক্ষোভকারীদের ওপর টিয়ারগ্যাস ছোড়ে এবং ধাতব গুলিভর্তি শটগান ব্যবহার করে।  এতে কয়েকজন শিক্ষার্থী আহত হন, একজন আংশিকভাবে দৃষ্টিশক্তি হারান।  যখন পুলিশ জনতার ওপর গুলি চালানো শুরু করে, আবু সাঈদ দুই হাত প্রসারিত করেন। ভিডিও ও প্রত্যক্ষদর্শীদের তথ্য অনুযায়ী, তিনি এক হাতে বাঁশের লাঠি ধরেছিলেন, তবে ১৪-১৫ মিটার দূরে অবস্থান করা পুলিশ সদস্যদের জন্য তিনি কোনোভাবেই হুমকি ছিলেন না।  ওএইচসিএইচআরকে সাক্ষাৎকার দেওয়া প্রত্যক্ষদর্শীদের তথ্য অনুযায়ী, আবু সাঈদ পুলিশকে উদ্দেশ করে চিৎকার করে বলছিলেন, ‘আমাকে গুলি করুন’, তখন দুই পুলিশ সদস্য প্রাণঘাতী ধাতব গুলিভর্তি শটগান দিয়ে তার শরীর লক্ষ্য করে একাধিকবার গুলি চালায়। ওএইচসিএইচআর গুলি চালানোর ভিডিও ও ছবি পর্যালোচনা করে।  এসব ছবি ও ভিডিও প্রথমে সামাজিক যোগাযোগমাধ্যমে ছড়িয়ে পড়েছিল।  পরে এসব ছবি ও ভিডিওর মানোন্নয়নের কাজ করে ওএইচসিএইচআরের ডিজিটাল ফরেনসিক।  এরপর তারা প্রত্যক্ষদর্শীদের দেওয়া বক্তব্যের সঙ্গে ছবি ও ভিডিও মিলিয়ে দেখে এবং হত্যাকাণ্ডের ঘটনাটি পুনর্নির্মাণের চেষ্টা করে। একজন প্রত্যক্ষদর্শীর মতে, আবু সাঈদকে হাসপাতালে নেওয়া হলে একজন চিকিৎসক মূল্যায়ন করেন, ধাতব গুলির টুকরোগুলো তার ফুসফুসে প্রবেশ করে অভ্যন্তরীণ রক্তক্ষরণ সৃষ্টি করতে পারে। ওএইচসিএইচআরের ফরেনসিক চিকিৎসক আবু সাঈদের মামলার মেডিকেল রেকর্ড পরীক্ষা করেছেন।  তাতে তিনি দেখতে পেয়েছেন, আন্তর্জাতিক ফরেনসিক মান অনুযায়ী তার (আবুসাঈদ) ময়না তদন্ত করা হয়নি।  চিকিৎসক মরদেহের ছবিসহ চিকিৎসা সংক্রান্ত প্রমাণ পর্যালোচনা করে শরীরে শটগানের গুলির ক্ষত শনাক্ত করেন।  হৃৎপিণ্ড, ফুসফুস, তলপেটসহ তার বুকের ডানপাশে ৪০টি ধাতব প্যালেট এবং বাঁ পাশে ৫০টি ধাতব প্যালেটের আঘাত ছিল।  ফরেনসিক বিশ্লেষণে এই সিদ্ধান্তে উপনীত হওয়া যায়, আবু সাঈদকে প্রায় ১৪ মিটার দূর থেকে প্রাণঘাতী ধাতব প্যালেটস ভর্তি শটগান দিয়ে অন্তত দুবার গুলি করা হয়েছিল। ভিডিও ফুটেজের ফরেনসিক বিশ্লেষণে দেখা যায়, গুলিবিদ্ধ হওয়ার পর আবু সাঈদের গলা, বুক ও হাত থেকে রক্তক্ষরণ হয়।  এরপর তার মধ্যে হাইপোভোলেমিয়া (রক্ত ও শরীরের অন্যান্য তরলের শূন্যতা) ও মাথা ঘোরার লক্ষণ দেখা যায়।  বিশ্লেষণে মাথায় কোনো গুরুতর আঘাতের চিহ্ন পাওয়া যায়নি, যা মৃত্যুর বিকল্প কারণকে সমর্থন করে।  যেমন হাসপাতালে নিয়ে যাওয়ার সময় আবু সাঈদের মাথা মাটি বা অন্য কিছুর সঙ্গে জোরে আঘাত পেয়েছিল।  যথাযথ ময়নাতদন্ত না হওয়া সত্ত্বেও নথিভুক্ত ক্ষত ও সংশ্লিষ্ট ভিডিও ফুটেজ এই সিদ্ধান্তকে সমর্থন করে যে কমপক্ষে দুবার গুলির ফলে প্রাণঘাতী মেটাল প্যালেটের আঘাতে আবু সাঈদের মৃত্যু হয়েছে। বিশ্লেষণ করা তথ্যের ভিত্তিতে ওএইচসিএইচআরের এটা বিশ্বাস করার যথেষ্ট যুক্তি সংগত কারণ রয়েছে যে, আবু সাঈদ পুলিশের ইচ্ছাকৃত বিচারবহির্ভূত হত্যাকাণ্ডের শিকার হন। ইএস/এজে"
https://www.banglanews24.com/national/news/bd/1527941.details,"ঢাকা: প্রধান উপদেষ্টা অধ্যাপক ড. মুহাম্মদ ইউনূসের নেতৃত্বাধীন অন্তর্বর্তী সরকারের জাতি গঠনের প্রচেষ্টা, সংস্কার উদ্যোগ ও শান্তিপূর্ণ ট্রানজিশন প্রচেষ্টায় তার দেশের পূর্ণ সমর্থন পুনর্ব্যক্ত করেছেন জাপানের প্রধানমন্ত্রী শিগেরু ইশিবা। শুক্রবার (৩০ মে) সকালে জাপানের প্রধানমন্ত্রীর কার্যালয়ে (পিএমও) বাংলাদেশের প্রধান উপদেষ্টার সঙ্গে এক বৈঠকে শিগেরু ইশিবা এ সমর্থনের কথা জানান। বৈঠকে বাংলাদেশের স্বাধীনতার পর থেকে দীর্ঘস্থায়ী বন্ধুত্বের কথা স্মরণ করে উভয় পক্ষই দুদেশের মধ্যে কৌশলগত অংশীদারিত্বের প্রতি তাদের প্রতিশ্রুতি পুনর্ব্যক্ত করেন। সবার জন্য শান্তি, স্থিতিশীলতা এবং সমৃদ্ধি নিশ্চিত করার জন্য একটি মুক্ত ও উন্মুক্ত ইন্দো-প্যাসিফিকের জন্য তাদের অভিন্ন দৃষ্টিভঙ্গি পুনর্ব্যক্ত করেন তারা। এ ছাড়া দুই নেতা আন্তর্জাতিক ও আঞ্চলিক বিষয় নিয়েও আলোচনা করেছেন।  জাতিসংঘের সনদের নীতিমালা সমুন্নত রেখে এই অঞ্চল এবং এর বাইরে শান্তি ও স্থিতিশীলতা নিশ্চিত করার জন্য সহযোগিতা বাড়ানোর প্রতিশ্রুতি পুনর্ব্যক্ত করেন তারা। জাপান-বাংলাদেশ যৌথ বিবৃতিতে বলা হয়েছে, বৈঠককালে তারা দ্বিপক্ষীয় সম্পর্ক এবং পারস্পরিক স্বার্থের বিষয়গুলো নিয়ে খোলামেলাভাবে আলোচনা করেছেন। অধ্যাপক ইউনূস জাপান-বাংলাদেশ দ্বিপক্ষীয় সম্পর্ককে এগিয়ে নিতে, বাংলাদেশে টেকসই অর্থনৈতিক প্রবৃদ্ধি ও উন্নয়নকে উৎসাহিত করতে, বিশেষ করে মহেশখালী-মাতারবাড়ি সমন্বিত অবকাঠামো উন্নয়ন উদ্যোগসহ বঙ্গোপসাগরীয় শিল্প বৃদ্ধি বেল্ট (বিগ-বি) উদ্যোগের আওতাধীন প্রকল্পগুলোর জন্য জাপান সরকারের প্রতি কৃতজ্ঞতা প্রকাশ করেন। এমইউএম/আরবি"
https://www.banglanews24.com/national/news/bd/1527929.details,"ঢাকা: রাজধানীর কমলাপুর এলাকার হোটেল সি ল্যান্ড থেকে সুমি রানী রায় (৩৬) নামে এক নারীর মরদেহ উদ্ধারের ঘটনায় করা মামলার প্রধান আসামি রুবেলকে (৩১) গ্রেপ্তার করেছে র‌্যাব। বৃহস্পতিবার (২৯ মে) কুমিল্লা জেলার মেঘনা থানাধীন এলাকায় র‍্যাব-১১ এর সহযোগিতায় অভিযান চালিয়ে তাকে গ্রেপ্তার করে র‍্যাব-৩ এর একটি দল। র‍্যাপিড অ্যাকশন ব্যাটালিয়ন (র‍্যাব)-৩ এর সিনিয়র সহকারী পুলিশ সুপার স্টাফ অফিসার (মিডিয়া) সনদ বড়ুয়া জানান, গত বুধবার (২৮ মে) মতিঝিল থানার উত্তর কমলাপুরের আবাসিক হোটেল সি ল্যান্ডের ষষ্ঠ তলার কক্ষ থেকে একটি মরদেহ উদ্ধার করা হয়।  এ বিষয়ে মতিঝিল থানায় একটি হত্যা মামলা করা হয়।                                          পরে র‍্যাব-৩ গোয়েন্দা নজরদারি শুরু করে।  একপর্যায়ে তথ্য প্রযুক্তির সহায়তায় আসামির অবস্থান সম্পর্কে নিশ্চিত হয়ে র‍্যাব-১১ এর সহযোগিতায় বৃহস্পতিবার (২৯ মে) কুমিল্লা জেলার মেঘনা থানাধীন এলাকা থেকে রুবেলকে গ্রেপ্তার করে র‍্যাব-৩। প্রাথমিক জিজ্ঞাসাবাদে রুবেল জানান, দেড় বছর আগে তার সঙ্গে মেয়েটির টিকটকের মাধ্যমে পরিচয় হয়।  পরিচয়ের সুবাদে তাদের মধ্যে এক সময় প্রেমের সম্পর্ক গড়ে ওঠে।  কিন্তু মেয়েটির দুটি সন্তান রয়েছে এবং তিনি হিন্দু আর রুবেল মুসলিম হওয়ায় মেয়েটিকে তার বোন রুবেলের সঙ্গে যোগাযোগ করতে নিষেধ করেন। পরে রুবেল মেয়েটির বোনের সঙ্গে দেখা করে সুমিকে বিয়ে করবেন বলে জানান।  পরে গত ২৫ মে সুমি তার বোনকে জানান যে তিনি আর রুবেল ঢাকায় অবস্থান করছেন।  গত ২৭ মে রুবেল ও সুমি রাজধানীর উত্তর কমলাপুরের আবাসিক হোটেল সি ল্যান্ডে স্বামী-স্ত্রী পরিচয় দিয়ে একটি কক্ষ ভাড়া নেন।  পরে নিজেদের মধ্যে বিভিন্ন বিষয়ে ঝগড়া হয়।  এতে রুবেল ক্ষিপ্ত হয়ে ২৮ মে মেয়েটিকে বালিশচাপা দিয়ে শ্বাসরোধ করে হত্যা করে হোটেল থেকে কৌশলে পালিয়ে যান।  পরে বৃহস্পতিবার র‌্যাবের হাতে ধরা পড়েন তিনি। এমএমআই/এসআই"
https://www.banglanews24.com/national/news/bd/1527885.details,"গ্রামের মানুষ তাকে ডাকতেন ‘কমল’।  প্রকৃত নাম জিয়াউর রহমান। বগুড়ার ইতিহাসে বহু বিশিষ্টজন জন্মগ্রহণ করেছেন।  তাদের একজন শহীদ রাষ্ট্রপতি জিয়াউর রহমান কমল।  গ্রামীণ মাঠের সবুজ ধানের গোছার মতোই বেড়ে ওঠেন তিনি।  গ্রামের আর দশজনের মতো বেড়ে উঠতে থাকা শিশুটির মনেও ছিল উচ্চশিক্ষায় শিক্ষিত হয়ে জীবন ধারণ করা। বগুড়ার গাবতলী উপজেলার নশিপুর ইউনিয়নের চেয়ারম্যান প্রকৌশলী রাজ্জাকুল আমিন রোকন তালুকদার জানান, শহীদ রাষ্ট্রপতি জিয়াউর রহমানের দাদা ছিলেন পণ্ডিত কামাল উদ্দিন মণ্ডল।  তিনি বাগবাড়ীতে এসে তৎকালীন জমিদার পরিবারের মেয়ে মিছিরুন নেছাকে বিয়ে করেন।  পরে এখানেই সংসার শুরু করেন।  তাদের ঘরে সাত ছেলে ও দুই মেয়ের জন্ম হয়।  সাত ছেলের মধ্যে মনসুর রহমান পঞ্চম সন্তান।  মনসুর রহমান এক সম্ভ্রান্ত পরিবারে জাহানারা বেগম রানীকে বিয়ে করেন।  এ দম্পতির ঘরে ১৯৩৬ সালের ১৯ জানুয়ারি জন্মগ্রহণ করেন জিয়াউর রহমান কমল।  ‘কমল’ নামটি জিয়াউর রহমানের পারিবারিক ডাকনাম। শহীদ রাষ্ট্রপতি জিয়াউর রহমানের পূর্বপুরুষরা ১৮৯৫ সালে বগুড়ায় দুই তলাবিশিষ্ট একটি পাকা বাড়ি নির্মাণ করেন।  বাড়ির প্রবেশমুখে লেখা-জিয়াবাড়ী, বাগবাড়ী, বগুড়া।  বাড়ির ভিতরে পশ্চিম পাশে একটি দোতলা পাকা ঘর।  ওই পাকা ঘরের সম্মুখভাগেই বাড়ি নির্মাণের তারিখ লেখা ২২ শে আষাঢ় ১৩০২ সন, ১৮৯৫ সাল। বর্তমানে বাড়িটি দেখাশোনা করেন জিয়া পরিবারের আত্মীয় রোকেয়া তালুকদারসহ অন্যরা।  প্রতি বছর বাড়িটির সংস্কার করা হয়।  বর্তমানে ঘরের ভিতরে শহীদ জিয়ার আমলের একটি খাট, ড্রেসিং টেবিলসহ সামান্য কিছু আসবাবপত্র রয়েছে।  এ ছাড়া জিয়াউর রহমান যে খাটে ঘুমাতেন, সে খাটের সঙ্গে বোতাম সেট করা মশারি, জমিদার আমলের কাচের গ্লাস অনেক আগেই চট্টগ্রাম মিউজিয়ামে রাখা হয়েছে।  বাড়িটিতে রয়েছে একটি বিশেষ কক্ষ।  সে কক্ষে রাখা হতো নিরাপত্তার জন্য দামি জিনিসপত্র। ঘরটির পেছনে ঘাটসহ একটি পুকুর, বাড়ির সামনের অংশে বড় পরিসরের খোলা জায়গা।  জিয়াবাড়ীর পুব পাশে সরোবর খালটি জিয়াউর রহমান ক্ষমতায় থাকাকালে এলাকার কৃষিজমিতে সেচের জন্য খনন করেছিলেন।  বর্তমানে বাড়িটি দেখাশোনার দায়িত্বে রয়েছেন মোছা. লতা বেগম।  তিনি পুরো বাড়িটি পরিষ্কার-পরিচ্ছন্নসহ সবকিছু দেখভাল করছেন। বগুড়া জেলা বিএনপির সাবেক সভাপতি কেন্দ্রীয় নির্বাহী কমিটির সদস্য ভিপি সাইফুল ইসলাম বলেন, শহীদ রাষ্ট্রপতি জিয়াউর রহমান গণমানুষের জন্য কাজ করেছেন।  দেশের প্রতিটি পরিবারকে স্বয়ংসম্পূর্ণ করার প্রক্রিয়া শুরু করেছিলেন।  জিয়াউর রহমানই প্রথম  দেশে খাদ্যে স্বয়ংসম্পূর্ণতা অর্জন করেন।  খাল খনন, কৃষি চাষে ফসল বৃদ্ধি, বৃক্ষরোপণ, বিভিন্ন উন্নয়ন ত্বরান্বিত করা; উৎপাদন ও কর্মসংস্থান বৃদ্ধির লক্ষ্যে পরনির্ভরশীলতা কমানো; আয়ের সুষম বণ্টন; জনসংখ্যা বৃদ্ধির হার কমিয়ে আনা; স্বেচ্ছাশ্রমে দেশের বহুমুখী উন্নয়ন করেছিলেন তিনি।  সেচব্যবস্থা সম্প্রসারণের লক্ষ্যে সরকারি সহায়তার সমন্বয় করে ১ হাজার ৪০০ খাল খনন করেছিলেন এই নেতা।  রাষ্ট্রপতি জিয়াউর রহমান ক্ষমতায় থাকাকালে বগুড়ার আকাশ থেকে হেলিকপ্টারযোগে লিফলেট বিতরণ করেছিলেন।  সেই লিফলেটে লেখা ছিল ইরি ধান চাষ, সেচব্যবস্থা চালু ও প্রচুর গাছ লাগানোর কথা।  ওই লিফলেট অনুসরণ করেই বগুড়া অঞ্চলে প্রথম শ্যালো মেশিন দিয়ে জমিতে সেচব্যবস্থা চালু হয়। জিয়াউর রহমান সাধারণ মানুষের উন্নয়নের কথা বলতেন।  সে কারণে অন্য সাধারণ মানুষের মতোই স্মৃতিচিহ্ন হিসেবে রয়েছে এ বাড়িটি। সূত্র: বাংলাদেশ প্রতিদিন"
https://www.banglanews24.com/national/news/bd/1527857.details,ঢাকা: টোকিও সফররত বাংলাদেশের অন্তর্বর্তী সরকারের প্রধান উপদেষ্টা অধ্যাপক ড. মুহাম্মদ ইউনূসের সঙ্গে দ্বিপক্ষীয় বৈঠকে মিলিত হয়েছেন জাপানের প্রধানমন্ত্রী শিগেরু ইশিবার। জাপানের প্রধানমন্ত্রীর কার্যালয়ে এই বৈঠক চলছে। বৈঠকে দুদেশের মধ্যে চলমান সহযোগিতার সম্পর্ক আরও এগিয়ে নেওয়ার বিষয়টি গুরুত্ব পাবে বলে প্রধান উপদেষ্টার প্রেস উইং সূত্রে জানা গেছে। এমইউএম/আরবি
https://www.banglanews24.com/politics/news/bd/1527921.details,"ঢাকা: বিএনপির প্রতিষ্ঠাতা ও স্বাধীনতার ঘোষক শহীদ প্রেসিডেন্ট জিয়াউর রহমানের সমাধিতে ফুল দিয়ে শ্রদ্ধা নিবেদন করেছেন বিএনপি ও এর অঙ্গসংগঠনের নেতাকর্মীরা। শুক্রবার (৩০ মে) জিয়াউর রহমানের ৪৪তম শাহাদাতবার্ষিকী উপলক্ষে রাজধানীর শেরেবাংলা নগরের জিয়া উদ্যানে অবস্থিত সাবেক এই রাষ্ট্রনায়কের সমাধিতে শ্রদ্ধা নিবেদন করে দল ও সংগঠনগুলো। এদিন সকাল সাড়ে ১০টার দিকে বিএনপির স্থায়ী কমিটির সদস্য মির্জা আব্বাসের নেতৃত্বে ফুল দিয়ে জিয়াউর রহমানের সমাধিতে শ্রদ্ধা নিবেদন করে বিএনপি।  এ সময় দলটির স্থায়ী কমিটির সদস্য ড. আব্দুল মঈন খান, গয়েশ্বর চন্দ্র রায়, সালাহউদ্দিন আহমেদ, ডা. এজেডএম জাহিদ হোসেন, বিএনপির যুগ্ম মহাসচিব শহীদ উদ্দীন চৌধুরী এ্যানি, বিএনপি নেতা লুৎফুজ্জামান বাবর, বিএনপি চেয়ারপারসনের উপদেষ্টা আমান উল্লাহ আমানসহ অন্য নেতারা উপস্থিত ছিলেন। শ্রদ্ধা নিবেদন শেষে নেতাকর্মীরা জিয়াউর রহমানের আত্মার মাগফিরাত কামনায় দোয়া ও মোনাজাত করেন। বিএনপির শ্রদ্ধা নিবেদনের পর একে একে ফুল দিয়ে জিয়াউর রহমানের সমাধিতে শ্রদ্ধা নিবেদন করে বাংলাদেশ জাতীয়তাবাদী মুক্তিযোদ্ধা দল, ঢাকা মহানগর বিএনপি, ছাত্রদল, জাতীয়তাবাদী টেক্সটাইল ইঞ্জিনিয়ার্স অ্যাসোসিয়েশন অব বাংলাদেশ (জেটেব), জাতীয়তাবাদী তাঁতী দল, শ্রমিক দল, স্বেচ্ছাসেবক দল, ডিপ্লোমা ইঞ্জিনিয়ার্স অ্যাসোসিয়েশন অব বাংলাদেশ (ডিইএব), বাংলাদেশ কৃষি ব্যাংক জাতীয়তাবাদী ফোরাম, অ্যাসোসিয়েশন অব ইঞ্জিনিয়ার্স বাংলাদেশসহ (এ্যাব) বিভিন্ন সামাজিক ও সাংস্কৃতিক সংগঠন। বৃষ্টি উপেক্ষা করে জিয়া উদ্যানে নেতাকর্মীদের ঢল
এদিন সকাল থেকে কখনো মুষলধারে, তো কখনো থেমে থেমে বৃষ্টি পড়ছিল।  এর মধ্যেই সকাল থেকে জিয়া উদ্যানে ঢল নামে বিএনপি ও এর অঙ্গসংগঠনের নেতাকর্মীদের।  তারা বৃষ্টি উপেক্ষা করে জিয়াউর রহমানের সমাধিতে শ্রদ্ধা নিবেদন করতে আসেন।  এ সময় গুটি কয়েকের সঙ্গে ছাতা থাকলেও বেশিরভাগ নেতাকর্মীকে ভিজতে দেখা যায়।  এমনকি কেন্দ্রীয় নেতারাও বৃষ্টিতে ভিজেই সাবেক রাষ্ট্রপতি জিয়াউর রহমানের সমাধিতে শ্রদ্ধা নিবেদন করেন। এ সময় তাদের ‘কে বলে রে জিয়া নাই, জিয়া আছে বাংলায়’, ‘এক জিয়া লোকান্তরে, লক্ষ জিয়া ঘরে ঘরে’সহ বিভিন্ন ধরনের স্লোগান দিতে দেখা যায়। এসসি/আরবি"
https://www.banglanews24.com/politics/news/bd/1527801.details,"ফ্যাসিস্ট আওয়ামী লীগ সরকারের আমলে বিরোধীদলের ওপর সীমাহীন নিপীড়ন-নির্যাতনের শিকার হয়ে শহীদ প্রেসিডেন্ট জিয়াউর রহমানের শাহাদাত বার্ষিকী উপলক্ষে যথাযথভাবে কর্মসূচি পালন করতে পারেনি দেশের অন্যতম বৃহৎ দল বিএনপি।  দীর্ঘ প্রতীক্ষার পর এ বছর সেসব কর্মসূচি পালন করছে দলটি। বিএনপি সূত্রে জানা গেছে, জিয়াউর রহমানের শাহাদাত বার্ষিকী উপলক্ষে প্রতিবছর দলটির পক্ষ থেকে বিভিন্ন ধরনের কর্মসূচি পালন করা হয়।                                          তবে আওয়ামী সরকারের আমলে প্রশাসনের মাধ্যমে বিএনপির সব কর্মসূচি পালনে বাধা দেওয়া হতো।  পাশাপাশি চালানো হতো নিপীড়ন,নির্যাতন।  কর্মসূচি পালন করতে গেলে নিরীহ নেতাকর্মীদের নামে দেওয়া হতো মিথ্যা মামলা, বিনা অপরাধে গ্রেপ্তার করা হতো তাদের।  এছাড়া কর্মসূচি বাস্তবায়নে বাধা দিয়ে টিয়ারসেল ও লাঠিচার্জ করা হতো এতে হাজার হাজার নেতাকর্মী আহত ও গ্রেপ্তার হয়েছে প্রতিনিয়ত। জুলাই অভ্যুত্থানের পর রাজনৈতিক কর্মসূচি পালনে কোনো বাধা-নিষেধ না থাকায় এ বছর জিয়াউর রহমানের শাহাদাত বার্ষিকী উপলক্ষে দীর্ঘ ১৭ বছর পর বিভিন্ন কর্মসূচি হাতে নেওয়া হয়েছে। এ বছর এ উপলক্ষে টানা ৮ দিনের কর্মসূচি পালিত হচ্ছে।  এর মধ্যে রয়েছে আলোচনা সভা, পোস্টার ও বিশেষ ক্রোড়পত্র প্রকাশ, কালো ব্যাজ ধারণ, কালো পতাকা উত্তোলন, শহীদ রাষ্ট্রপতির কবরে ফুল দেওয়া ও ফাতেহা পাঠ, দরিদ্রদের মধ্যে খাদ্য ও বস্ত্রসামগ্রী বিতরণ। গত ২৬ মে থেকে শুরু হওয়া এ কর্মসূচি চলবে ২ জুন পর্যন্ত।  কর্মসূচি অনুযায়ী, বৃহস্পতিবার রমনায় ইঞ্জিনিয়ার্স ইনস্টিটিউশন বাংলাদেশ মিলনায়তনে আলোচনা সভা করেছে বিএনপি।  এতে জ্যেষ্ঠ নেতা ও বিশিষ্টজন বক্তব্য রাখেন। দলের প্রতিষ্ঠাতা জিয়াউর রহমানের শাহাদাত বার্ষিকী উপলক্ষে আজ শুক্রবার সকাল ৬টায় নয়াপল্টনে বিএনপির কেন্দ্রীয় কার্যালয়সহ সারা দেশের কার্যালয়ে দলীয় পতাকা অর্ধনমিত ও কালো পতাকা উত্তোলন করা হবে।  নেতাকর্মী কালো ব্যাজ ধারণ করবেন।  সকাল সাড়ে ১০টায় শেরেবাংলা নগরে জিয়াউর রহমানের কবরে পুষ্পস্তবক অর্পণ, দুপুরে ঢাকা মহানগর উত্তর ও দক্ষিণ বিএনপির উদ্যোগে বিভিন্ন স্থানে খাদ্য ও বস্ত্র বিতরণ করা হবে।  দলটির জ্যেষ্ঠ নেতারা এ সময় উপস্থিত থাকবেন। বিএনপি নেতারা বলছেন, গত ফ্যাসিস্ট সরকারের আমলে স্বাধীনভাবে বিরোধীদলের কর্মসূচি পালন করতে দেওয়া হয়নি।  শান্তিপূর্ণভাবে কর্মসূচি পালন করতে গেলে সেখানে সহিংস পরিস্থিতি সৃষ্টি করে উল্টো বিএনপির নেতাকর্মীদের গ্রেপ্তার করে মামলায় ঢোকানো হয়েছে।  এবছর রাজনৈতিক পরিবেশ অনুকূলে।  তাই গত ১৭ বছর পর এ বছর আরো জোরালোভাবে আয়োজন করা হচ্ছে। ঢাকা মহানগর উত্তর বিএনপির আহ্বায়ক আমিনুল হক বাংলানিউজকে বলেছেন, ‘আমরা দীর্ঘদিন যাবৎ যথাযথভাবে জিয়াউর রহমানের শাহাদাত বার্ষিকী উপলক্ষে কর্মসূচি পালন করতে পারি নাই। ’ তিনি বলেন, ‘১৯৭১ সালে স্বাধীনতার ঘোষণা দিয়েছিলেন শহীদ প্রেসিডেন্ট জিয়াউর রহমান এই কথাটি আমরা বলতে পারি নাই।  সেটা বলতে যে আমাদের বিভিন্ন ধরনের ট্যাগ লাগানো হতো।  তবে স্বৈরাচার সরকার পালানোর পর এ বছর দলীয়ভাবে জাঁকজমকে শাহাদাত বার্ষিকী পালিত হচ্ছে।  এ উপলক্ষে ঢাকা মহানগর উত্তর বিএনপির বিভিন্ন থানা ও ওয়ার্ড পর্যায়ে কর্মসূচি পালন করা হবে। ’ বিএনপির ভাইস চেয়ারম্যান শামসুজ্জামান দুদু বলেছেন, ‘গত ১৫-১৭ বছর দেশের মূলত কোনো গণতন্ত্র ছিল না।  গণতন্ত্রের কথা বলতে গেলেই হামলা-মামলা ও নির্যাতনের শিকার হতে হয়েছে।  জুলাই বিপ্লবের পর দেশের রাজনীতিতে একটি আমূল পরিবর্তন এসেছে।  আর এ কারণেই এ বছর সারা দেশে জিয়াউর রহমানের শাহাদাত বার্ষিকী উপলক্ষে বিভিন্ন ধরনের কর্মসূচি হাতে নেওয়া হয়েছে। ’ তিনি বলেন, ‘আশা করি বর্তমান অন্তর্বর্তী সরকার ডিসেম্বরের মধ্যেই অবাধ সুষ্ঠু নির্বাচন অনুষ্ঠিত করবে।  আর এর মাধ্যমে জনগণের ভোটে নির্বাচিত জনপ্রতিনিধি দায়িত্ব গ্রহণ করলে দেশের গণতন্ত্রে স্থিরতা ফিরে আসবে। ’ টিএ/এসএএইচ"
https://www.banglanews24.com/opinion/news/bd/1527873.details,"শহীদ জিয়াউর রহমান ১৯৭১ সালের ২৭ মার্চ জাতির দুর্দিনে নিজের জীবন বাজি রেখে বাংলাদেশের স্বাধীনতা ঘোষণা করে অসমসাহসিকতার পরিচয় দেন।  দেশবাসীকে দিকনির্দেশনা দেন এবং পাকিস্তানের বিরুদ্ধে নিঃস্বার্থভাবে যুদ্ধে এগিয়ে আসার জন্য আহ্বান জানান। ১৯৭৫ সালের ৭ নভেম্বরের সিপাহি-জনতার বিপ্লবের মাধ্যমে শহীদ জিয়া সরাসরি দেশ শাসনের সঙ্গে জড়িত হন।  তার আগেই দেশে মার্শাল ল চালু ছিল।  ক্ষমতাসীন হওয়ার পর তিনি সবাইকে বলতেন, ‘সামরিক সরকারের মাধ্যমে পরিচালিত এমন কোনো দেশ নেই, যেখানে বিভিন্ন ক্ষেত্রে উল্লেখযোগ্য উন্নতি সাধিত হয়েছে, না কোনো স্থায়ী পদ্ধতি গড়ে তোলা সম্ভব হয়েছে। ’ তিনি বিশ্বাস করতেন, আল্লাহ প্রত্যেক মানুষকে একটি মহান উদ্দেশ্য নিয়ে সৃষ্টি করেছেন।  অনুরূপভাবে প্রত্যেক মানুষ জন্মের পর থেকে পায় প্রয়োজনীয় অনুশীলন এবং গড়ে ওঠে তার জীবনপদ্ধতি।  ঠিক তেমনিভাবে তিনি মনে করতেন, সামরিক পোশাক পরিহিত অবস্থায় তাঁর দায়িত্ব হলো দেশের স্বাধীনতা ও সার্বভৌমত্ব রক্ষা করা, রাষ্ট্র পরিচালনা করা নয়।  এ ছাড়া ওই সময় দেশের প্রধান সমস্যা ছিল আইনশৃঙ্খলা নিয়ন্ত্রণে আনা।  তাই তিনি ১৯৭৫-এর ডিসেম্বরের পর থেকে সার্বিক আইনশৃঙ্খলা পরিস্থিতির উন্নতির লক্ষ্যে বিভিন্ন রাজনৈতিক দলের নেতার সঙ্গে আলাপ-আলোচনা শুরু করেন।  যত দ্রুত সম্ভব দেশে গণতন্ত্রও ফিরিয়ে আনার জন্য প্রচেষ্টা অব্যাহত রাখেন।  এরই ফল হিসেবে ১৯৭৭ সালে ‘হ্যাঁ-না’ ভোট এবং ১৯৭৮ সালে সরাসরি জনগণের ভোটে প্রেসিডেন্ট নির্বাচনের ব্যবস্থা গ্রহণ করেন।  এরপর ১৯৭৯ সালে জাতীয় সংসদ নির্বাচনের মাধ্যমে দেশে বহুদলীয় গণতন্ত্র প্রতিষ্ঠা করেন।  শহীদ জিয়া বিশ্বাস করতেন, ‘জনগণই সকল ক্ষমতার উৎস’।  দেশের সব কর্মকাণ্ডে জনগণের মতামত নেওয়া এবং সর্বস্তরের নির্বাচনে জনগণের অংশগ্রহণ নিশ্চিত করাই ছিল তাঁর প্রধান লক্ষ্য।  কারণ বৃহত্তর জনগোষ্ঠীর মুখ বন্ধ রেখে, উন্নয়ন কর্মকাণ্ডে তাদের অংশগ্রহণ নিশ্চিত না করে দেশের উন্নতিসাধন সম্ভব নয়।  তাতে কেবল সাময়িক তৃপ্তিই পাওয়া যেতে পারে।  তিনি মনে করতেন, জনগণের মতপ্রকাশের অধিকার থাকতে হবে, প্রত্যেক ব্যক্তিকে স্বাধীনভাবে তার কর্তব্য পালনের সুযোগ দিতে হবে। তিনি মনে করতেন, আয়তনে ছোট হলেও জনসংখ্যার দিক দিয়ে বাংলাদেশ বড় এবং বিশাল সম্ভাবনাময় একটি দেশ।  দক্ষ জনশক্তি গড়ে তুলতে হবে, জনগণকে কাজে লাগাতে হবে।  তাই তাঁর ঐকান্তিক বিশ্বাস ও প্রয়াস ছিল জাতীয় ঐক্য গড়ে তোলা এবং দেশের ৬৮ হাজার গ্রামে [সে সময় দেশে ৬৮ হাজার গ্রাম ছিল] কর্মচাঞ্চল্য ফিরিয়ে আনা।  কঠোর পরিশ্রম, সততা এবং আন্তরিকতার মাধ্যমে দেশকে পৃথিবীর অন্যান্য উন্নয়নশীল দেশের মতো গড়ে তোলা।  বিশেষ করে খাল খনন, দ্বিগুণ খাদ্য ফলন, গম চাষ, তুলা চাষের মাধ্যমে কৃষিবিপ্লব, পরিবার-পরিকল্পনা, নিরক্ষরতা দূরীকরণ, শিল্পবিপ্লব ইত্যাদি উল্লেখযোগ্য।  এ ছাড়া মেহনতি মানুষের প্রতি ছিল তাঁর অগাধ শ্রদ্ধাবোধ।  তিনি তাঁর কর্মকাণ্ড ও কর্মপদ্ধতির মাধ্যমে ভবিষ্যৎ বংশধরদের জন্য সুখী, সমৃদ্ধিশালী ও সুন্দর বাংলাদেশ গড়ার দিকনির্দেশনা দিয়েছেন। শহীদ জিয়া ছিলেন একজন করিতকর্মা পুরুষ, স্বচ্ছ ও স্পষ্ট ধারণার অধিকারী।  তিনি ছিলেন অত্যন্ত চৌকশ, প্রাজ্ঞ ও সুদক্ষ অফিসার এবং স্বল্পভাষী।  যে কোনো পরিস্থিতিতে দ্রুত, সুপরিকল্পিত ও দূরদর্শী সিদ্ধান্ত গ্রহণে ছিলেন সক্ষম।  তাঁর স্মৃতিশক্তি ছিল অত্যন্ত প্রখর।  অনেক সময় লক্ষ করেছি ছোটখাটো বিষয়ও তিনি এড়িয়ে যেতেন না।  যেমন রাস্তায় ভিক্ষুক কোথায় দাঁড়ায়, পুলিশ কোথায় কীভাবে দায়িত্ব পালন করে, কোথায় রাস্তা ভাঙা ইত্যাদি লক্ষ করতেন এবং পরে বঙ্গভবনে পৌঁছানোর পর ওইসব সমস্যার ব্যাপারে কার্যকর পদক্ষেপ গ্রহণ করতেন।  যথাসময়ে তা কার্যকর হয়েছে কি না, তারও খোঁজখবর নিতেন।  কখনো তাঁকে কোনো বিষয় ভুলতে দেখিনি। জিয়াউর রহমান ছিলেন একজন বিশাল হৃদয়ের অধিকারী এবং ভালোমনের মানুষ।  অনেক সময় দেখেছি স্কুল, কলেজ এবং মাদরাসার শিক্ষকরা তাঁদের প্রতিষ্ঠানের জন্য দুই-চার লাখ টাকা সাহায্যের জন্য তাঁর সঙ্গে দেখা করতেন।  তিনি তাঁদের জিজ্ঞাসা করতেন, ওই টাকা দিয়ে কী কী উন্নয়ন করা সম্ভব হবে, তা যেন ব্যাখ্যা করেন।  এতে কিন্তু অনেকেই ভয় পেতেন এবং মনে করতেন হয়তো তিনি বেশি টাকা দাবি করেছেন এবং রাষ্ট্রপতি তাঁর ওপর ক্ষুব্ধ হয়েছেন।  তাঁদের ব্যাখ্যা শোনার পর অনেক সময় দেখা যেত তিনি তাঁদের বলতেন, এত অল্প টাকা দিয়ে কি ওই উন্নয়ন করা সম্ভব? আরও বেশি টাকা প্রয়োজন এবং অনুরূপভাবে দরখাস্ত দেওয়ার জন্য পরামর্শ দিতেন। তিনি বাংলাদেশের সশস্ত্র বাহিনীসহ বিভিন্ন সরকারি, আধাসরকারি প্রতিষ্ঠান নতুনভাবে সংস্কার, সুশৃঙ্খল, সুসংগঠিত এবং শক্তিশালী করার জন্য প্রয়োজনীয় পদক্ষেপ গ্রহণ করেছিলেন।  তাঁর স্বপ্ন ছিল বাংলাদেশকে একটি শক্তিশালী এবং আত্মনির্ভরশীল দেশ হিসেবে প্রতিষ্ঠা করা।  সর্বস্তরে জবাবদিহি নিশ্চিত করা।  তিনি ছিলেন একজন দূরদৃষ্টিসম্পন্ন মহান রাষ্ট্রনায়ক।  দেশপ্রেমিক, সাহসী, সৎ, চৌকশ এবং পারদর্শী নেতা।  ১৯৮১ সালের ৩০ মে এই মহান নেতার ইন্তেকালে জাতি এক অপূরণীয় ক্ষতির সম্মুখীন হয়। লেখক: প্রেসিডেন্ট লিবারেল ডেমোক্রেটিক পার্টি (এলডিপি)
সূত্র: বাংলাদেশ প্রতিদিন"
https://www.banglanews24.com/opinion/news/bd/1527869.details,"চব্বিশের বিপ্লব-পরবর্তী বাংলাদেশ এখন সবচেয়ে বড় রাজনৈতিক অস্থিরতার ভিতর দিয়ে যাচ্ছে।  ফ্যাসিবাদী অপশক্তি ও তাদের মিত্রদের চক্রান্ত থেমে নেই। আর জাতীয় ঐক্য নির্ভর করে নেতৃত্বের সর্বজনীনতা, দৃঢ়তা ও সময়োপযোগিতার ওপর।  ১৯৭১ সালের ২৭ মার্চ জাতির ক্রান্তিলগ্নে ‘উই রিভোল্ট’ বলে যার প্রমাণ দিয়েছিলেন ইতিহাসের কিংবদন্তি এই রাষ্ট্রনায়ক। একাত্তরে মহান স্বাধীনতার ঘোষণা, পঁচাত্তরের পরিবর্তিত রাজনৈতিক প্রেক্ষাপটে তাঁর ক্ষমতার কেন্দ্রে আরোহণ এবং বাংলাদেশকে তাঁবেদারমুক্ত করে খুব অল্প সময়ে বিশ্বের বুকে একটি আধুনিক রাষ্ট্রসত্তায় রূপদানে তাঁর যে ব্যতিক্রমী, সাহসী ও সময়োপযোগী পদক্ষেপ- তা পৃথিবীর ইতিহাসে স্বর্ণাক্ষরে লেখা থাকবে সুদীর্ঘকাল ধরে। জিয়ার সততা, দেশপ্রেম, দেশের কল্যাণসাধনে একাগ্রতা এবং চারিত্রিক দৃঢ়তা ছিল এক ঈর্ষণীয় বিষয়।  এসব গুণাবলি তাঁকে খুব অল্প সময়ের মধ্যে জনপ্রিয়তার শীর্ষে নিয়ে গিয়েছিল।  কিন্তু জিয়ার এই আকাশচুম্বী জনপ্রিয়তা বাংলাদেশবিরোধী শক্তির সহ্য হয়নি।  তাই আধিপত্যবাদী শক্তির ষড়যন্ত্রে দেশিবিদেশি যোগসাজশে ১৯৮১ সালের ৩০ মে চট্টগ্রামের সার্কিট হাউসে কতিপয় বিপথগামী সৈন্যের হাতে শাহাদাতবরণ করেন তিনি।  তখন তাঁর বয়স ছিল মাত্র ৪৬ বছর। ১৯৩৬ সালের ১৯ জানুয়ারি এই মহান নেতা জন্মগ্রহণ করেন।  ছোট্ট অথচ বৈচিত্র্যময় জীবনে জিয়া এ দেশের মানুষের জন্য যে ত্যাগ করেছেন, মানুষের কল্যাণে যেভাবে দেশের এক প্রান্ত থেকে আরেক প্রান্তে নিরলস ছুটে বেড়িয়েছেন তাতে দেশের প্রতি তাঁর মমত্ববোধের পরিচয় মেলে।  সিপাহি-জনতার বিপ্লবের মধ্য দিয়ে জনতার জিয়ায় রূপান্তর, বহুদলীয় গণতন্ত্র প্রতিষ্ঠা, বাংলাদেশি জাতীয়তাবাদ দর্শনের প্রবর্তন, আধুনিক ও উৎপাদনমুখী বাংলাদেশ গড়ার মেনিফেস্টো তথা ১৯ দফা রচনার মতো ঐতিহাসিক ঘটনার মধ্য দিয়ে জিয়া এ দেশের জনতার মাঝে চির ভাস্বর হয়ে থাকবেন। শহীদ জিয়া: অস্থির সময়ের সুস্থির রাষ্ট্রনায়কএকটি আধুনিক বাংলাদেশ গড়ার প্রত্যয়ে জিয়াউর রহমান গ্রামমুখী অর্থনীতির ওপর জোর দেন।  উপসামরিক আইন প্রশাসক থাকাকালে তিনি অর্থ মন্ত্রণালয়ের দায়িত্ব পালন করেন।  গ্রামমুখী অর্থনীতি গড়ার আহ্বান জানিয়ে জিয়া বলেন, ‘বাংলাদেশ অর্থ গ্রাম।  বাংলাদেশের অর্থনীতির উন্নয়নের জন্য আমাদের গ্রাম ও গ্রামীণ অর্থনীতির উন্নয়ন করতে হবে।  গ্রামীণ জনজীবনের সার্বিক উন্নতির প্রতি গুরুত্বারোপ করে তিনি বলেন, গ্রামের নিরক্ষর ও দরিদ্র মানুষের দ্বারে আমাদের সভ্যতার বাণী নিয়ে যেতে হবে।  তাহলেই বলতে পারব, বাংলাদেশের উন্নতির জন্য আমরা কাজ করেছি। ’ খালখনন কর্মসূচি ছিল জিয়ার এক যুগান্তকারী পদক্ষেপ।  ১৯৭৬ সালের ১ নভেম্বর কৃষি উৎপাদন বাড়িয়ে দেশকে খাদ্যে স্বয়ংসম্পূর্ণ করার লক্ষ্যে জিয়াউর রহমান যশোরের উলশি-যদুনাথপুর খাল খনন প্রকল্প হাতে নেন।  এরই ধারাবাহিকতায় দেশের কৃষিভিত্তিক উন্নয়নকে ত্বরান্বিত করতে প্রয়োজনীয় সেচের পানির অপ্রতুলতা দূর করতে দেশব্যাপী ১৪ হাজার খাল খনন করেন। জিয়াউর রহমানের পৃষ্ঠপোষকতায় শিক্ষা খাতে অল্প সময়ে অধিকতর সাফল্য আসে।  একটি সময়োপযোগী অন্তর্বর্তী শিক্ষানীতি প্রণয়নের জন্য ১৯৭৮ সালে প্রফেসর মুস্তফা বিন কাসিমের নেতৃত্বে তিনি একটি জাতীয় শিক্ষা উপদেষ্টা কমিটি গঠন করেন।  উৎপাদনমুখী শিক্ষাব্যবস্থা প্রবর্তনের লক্ষ্যে ১৯৭৮ সালের ১৪ সেপ্টেম্বর শহীদ জিয়া ঢাকায় একটি ‘জাতীয় শিক্ষা ওয়ার্কসপ’ আয়োজন করেন।  শিক্ষার প্রসারে গ্রন্থাগারকে গুরুত্ব দিয়ে ১৯৮০-৮১ অর্থবছরে ‘থানা পাবলিক লাইব্রেরি কাম অডিটোরিয়াম স্থাপন’ শীর্ষক উন্নয়ন প্রকল্প গ্রহণ করা হয়। বাংলাদেশ জাতীয়তাবাদী দলের (বিএনপি) প্রতিষ্ঠাকালীন ঘোষণাপত্রের ২১নং ধারায় বাংলাদেশে একটি গণমুখী ও জীবননির্ভর শিক্ষা কার্যক্রম চালুর প্রত্যয় ব্যক্ত করা হয়।  গণশিক্ষা কার্যক্রম ও সর্বজনীন প্রাথমিক শিক্ষা প্রবর্তন বাংলাদেশের শিক্ষাব্যবস্থায় তার অভূতপূর্ব সংযোজন।  ১৯৭৮ সালে মাদ্রাসা শিক্ষা বোর্ড প্রতিষ্ঠিত হয়।  যুগের চাহিদা এবং জাতীয় ঐতিহ্য ও প্রয়োজনীয়তার সঙ্গে সামঞ্জস্য রেখে সমন্বিত উপায়ে ইসলাম ধর্মীয় ও আধুনিক শিক্ষা বিস্তারের লক্ষ্যে জিয়াউর রহমান ১৯৭৬ সালে দেশে একটি ইসলামি বিশ্ববিদ্যালয় প্রতিষ্ঠার ঘোষণা দেন।  ১৯৭৯ সালের ২২ নভেম্বর কুষ্টিয়ায় তিনি ইসলামী বিশ্ববিদ্যালয়ের ভিত্তিপ্রস্তর স্থাপন করেন। তিনি ছিলেন সুস্থধারার সংস্কৃতির প্রধান পৃষ্ঠপোষক।  ১৯৭৬ সালে বায়ান্নের ভাষাশহীদদের প্রতি সম্মান জানিয়ে বিভিন্ন ক্ষেত্রে বিশেষ অবদানের জন্য তিনি প্রথমবারের মতো ‘একুশে পদক’ পুরস্কার প্রবর্তন করেন।  ১৯৭৭ সালে শহীদ জিয়া প্রথমবারের মতো বাংলাদেশের সর্বোচ্চ রাষ্ট্রীয় পুরস্কার ‘স্বাধীনতা পদক’ প্রবর্তন করেন।  এ ছাড়াও ১৯৭৯ সালের ৯ জানুয়ারি প্রথমবারের মতো ‘জাতীয় চলচ্চিত্র পুরস্কার ১৯৭৭’ প্রদান করেন।  জিয়ার আগ্রহেই ১৯৮১ সালের মার্চ-এপ্রিলে ‘ঢাকা আন্তর্জাতিক চলচ্চিত্র উৎসব’ অনুষ্ঠিত হয়।  বাংলা একাডেমির উন্নয়নে তাঁর আমলে ‘বাংলা একাডেমি অর্ডিন্যান্স ১৯৭৮’ জারি করা হয়। শিশুদের সুস্থ প্রতিভা বিকাশে ১৯৭৬ সালে তিনি বাংলাদেশ শিশু একাডেমির ভিত্তিপ্রস্তর স্থাপন করেন।  শিশুদের বিনোদনের লক্ষ্যে ১৯৭৯ সালে শাহবাগে জাতীয় শিশু পার্ক স্থাপন করা হয়।  এ ছাড়া শিশুদের সাংস্কৃতিক বিকাশকে ত্বরান্বিত করতে ১৯৭৬ সালে তাঁর উদ্যোগে টেলিভিশনে ‘নতুন কুঁড়ি’ প্রতিযোগিতার আয়োজন করা হয়।  প্রেসিডেন্ট জিয়া উপজাতীয় সংস্কৃতির সংরক্ষণ ও প্রচার-প্রসারে রাঙামাটিতে ‘উপজাতীয় সাংস্কৃতিক ইনস্টিটিউট’ এবং নেত্রকোনার দুর্গাপুরের বিরিশিরিতে ‘উপজাতীয় কালচারাল একাডেমি’ প্রতিষ্ঠা করেন।  এ ছাড়াও চারটি বিভাগীয় শহরে তিনি ইসলামী সংস্কৃতি কেন্দ্র প্রতিষ্ঠা করেন। মুজিবের বাকশাল এ দেশ থেকে গণমাধ্যমের স্বাধীনতা বিলুপ্ত করে ফেলে।  সেখানে বিপরীত ছিলেন জিয়াউর রহমান।  তিনি সংবাদমাধ্যমের স্বাধীনতা ফিরিয়ে দেন।  সাংবাদিকদের উচ্চতর প্রশিক্ষণ প্রদানের লক্ষ্যে প্রতিষ্ঠা করেন বাংলাদেশ প্রেস ইনস্টিটিউট (পিআইবি)।  স্বাধীন সাংবাদিকতার জন্য প্রণীত আইন বাস্তবায়নের জন্য প্রেসিডেন্ট জিয়া ‘বাংলাদেশ প্রেস কাউন্সিল’ প্রতিষ্ঠা করেন।  এ ছাড়া জাতীয় প্রেস ক্লাবও তাঁরই সৃষ্টি। স্বাস্থ্যসেবায় শহীদ রাষ্ট্রপতি জিয়াউর রহমানের অবদান অসামান্য।  ৫০ শয্যার ক্যানসার ইনস্টিটিউট ও হাসপাতাল, শহীদ সোহরাওয়ার্দী হাসপাতাল, জাতীয় অর্থোপেডিক হাসপাতাল ও পুনর্বাসন কেন্দ্র, পিজি হাসপাতালের সি-ব্লক, জাতীয় চক্ষুবিজ্ঞান ইনস্টিটিউটসহ চিকিৎসকদের জাতীয় প্রতিষ্ঠান বিএমএ ভবনের ভিত্তিপ্রস্তর স্থাপন করেন প্রেসিডেন্ট জিয়া।  ১৯৭৮ সালে তিনি কলেরা (আইসিডিডিআর,বি) হাসপাতাল প্রতিষ্ঠা করেন।  দক্ষ নার্স তৈরির লক্ষ্যে ১৯৮১ সালের ৫ জানুয়ারি মহাখালীতে নার্সিং কলেজ এবং ৩ এপ্রিল জাতীয় হৃদরোগ ইনস্টিটিউট ও হাসপাতাল প্রতিষ্ঠা করেন।  তাঁর পৃষ্ঠপোষকতায়ই জনস্বাস্থ্য পুষ্টি প্রতিষ্ঠান, নিপসম ও ইপিআই প্রতিষ্ঠিত হয়েছিল। নতুন রাষ্ট্র হিসেবে অন্যতম গুরুত্বপূর্ণ কাজ ছিল আন্তর্জাতিক পরিমণ্ডলে বাংলাদেশের একটি স্বতন্ত্র পরিচয় প্রতিষ্ঠা করা।  প্রেসিডেন্ট জিয়াউর রহমানের পররাষ্ট্র দর্শনের মূল কথা ছিল জাতীয় স্বার্থ অক্ষুণ্ন রাখা এবং সার্বভৌম মর্যাদা সমুন্নত রেখে স্বাধীন-নিরপেক্ষ নীতি প্রণয়ন ও বাস্তবায়ন করা।  তাঁর এই আত্মমর্যাদাশীল নেতৃত্বের ফলেই তিনি বহির্বিশ্বে তৃতীয় বিশ্বের একজন আস্থাভাজন নেতায় পরিণত হয়েছিলেন।  তিনি ইরান-ইরাক যুদ্ধ নিরসনে বলিষ্ঠ কূটনৈতিক ভূমিকা পালন করেন।  দক্ষিণ এশীয় দেশসমূহের আঞ্চলিক সহযোগিতা ফোরাম সার্কের স্বপ্নদ্রষ্টা ছিলেন তিনি।  প্রতিবেশী ভারতের সঙ্গে গঙ্গার পানিবণ্টনে ফারাক্কা চুক্তি, তিন বিঘা করিডর হস্তান্তরের রূপরেখা প্রস্তুতকরণ, দক্ষিণ তালপট্টি দ্বীপের মালিকানা নির্ণয়নে যৌথ জরিপ ও আলোচনার মাধ্যমে অধীনতামূলক মিত্রতার বদলে সার্বভৌম মর্যাদার ভিত্তিতে সম্পর্ক নিরূপণে সচেষ্ট ছিলেন।  তাঁর সময়ে মুসলিম দেশগুলোর সঙ্গে বাংলাদেশের বন্ধুভাবাপন্ন ও আস্থার সম্পর্ক তৈরি হয়।  ভারত-পাকিস্তানের সাম্প্রতিক যুদ্ধের সময় তাই শহীদ জিয়ার নেতৃত্বের প্রসঙ্গে ফিরে আসে আন্তর্জাতিক মহলের আলোচনায়। কেবল বাংলাদেশই নয়, শহীদ প্রেসিডেন্ট জিয়াউর রহমান ছিলেন অগ্রসরমান বিশ্বের একজন উদীয়মান নেতৃত্ব।  যাঁর ভবিষ্যৎদর্শী নেতৃত্ব সেনাবাহিনীর ব্যারাক থেকে বেরিয়ে শিকড় গেড়েছিল গণমানুষের ভিতর।  যদিও আধিপত্যবাদী শক্তি তাঁর সেই অগ্রযাত্রাকে থামিয়ে দেয় মাত্র সাড়ে তিন বছরের মাথায়।  চট্টগ্রামে তাঁর শাহাদাতের পর বাংলাদেশে নিযুক্ত তৎকালীন মার্কিন রাষ্ট্রদূত উইলিয়াম বি মাইলাম বলেছিলেন, ‘এটা কল্পনা করাও কঠিন, জিয়া যদি ১৯৮১ সালের পরিবর্তে ১৯৭৫ সালে নিহত হতেন তাহলে বাংলাদেশের ভাগ্যে কী ঘটত।  বাংলাদেশ খুব সহজেই আফগানিস্তান বা লাইবেরিয়ার মতো একটি ব্যর্থ রাষ্ট্রে পরিণত হতে পারত।  জিয়া সেই পরিণতি থেকে বাংলাদেশকে বাঁচিয়েছেন। ’ শহীদ জিয়ার বাংলাদেশ ছিল একটি অগ্রসরমান বাংলাদেশ।  স্বাধীনতার পর মূলত তিনিই দেশটিকে সব দিক দিয়ে একটি শক্ত ভিত্তির ওপর দাঁড় করাতে সক্ষম হন।  তবে দীর্ঘ এই পথপরিক্রমায় তাঁর অনুসৃত সেই পথ হারিয়ে হয়েছে বিপথগামী।  চব্বিশের বিপ্লব-পরবর্তী বাংলাদেশ আবারও শহীদ জিয়ার দেখানো পথে ফিরে যাবে এমন প্রত্যাশা রয়েছে।  তাই তো জনগণের সেই প্রত্যাশা পূরণে শহীদ জিয়ার উত্তরসূরি বিএনপির ভারপ্রাপ্ত চেয়ারম্যান তারেক রহমান প্রণয়ন করেছেন রাষ্ট্র সংস্কারের ৩১ দফা কর্মসূচি।  জনগণের রায়ে বিএনপি দেশের শাসনক্ষমতায় অধিষ্ঠিত হলে এই দফাগুলো বাস্তবায়নে সর্বোচ্চ গুরুত্ব দেবে বলে আমার বিশ্বাস। 
 
লেখক: অধ্যাপক, মার্কেটিং বিভাগ ও আহ্বায়ক, সাদা দল-ঢাকা বিশ্ববিদ্যালয় এসআই"
https://www.banglanews24.com/national/news/bd/1527841.details,"টানা তৃতীয় দিনের মতো সচিবালয়ে অস্থিরতা।  দেশের প্রশাসনের এক ফ্রেম অচল। আর সচিবালয়ের সিদ্ধান্ত একেবারে গায়ে পড়ে ঝগড়া করার মতো।  সরকারের একটি মহল যেন সচিবালয়ে অস্থিরতা সৃষ্টি করতেই এমন কাজ করেছে।  সরকারি চাকরি অধ্যাদেশ (সংশোধন) ২০২৫ হঠাৎ করে কেন করতে হবে? দেশজুড়ে যখন এমনিতেই অস্থিরতা, আন্দোলন, বিশৃঙ্খলা তখন সরকারকে এ অধ্যাদেশ কেন জারি করতে হবে? বিশেষ করে প্রধান উপদেষ্টা নিজেই যেখানে বলেছেন, ‘দেশে যুদ্ধ পরিস্থিতি চলছে। ’ তাহলে এই বিপত্তি সেঁধে আমন্ত্রণ জানানোর দরকার কী? ৫ আগস্ট ছাত্র-জনতার অভ্যুত্থানের পর প্রেক্ষাপটে ড. মুহাম্মদ ইউনূসের নেতৃত্বে অন্তর্র্বর্তী সরকার গঠিত হয়।  অন্তর্র্বর্তী সরকারের প্রধান কাজ ছিল দেশের বিশৃঙ্খল অরাজক পরিস্থিতিতে থামিয়ে যত দ্রুত সম্ভব জনগণের নির্বাচিত প্রতিনিধিদের কাছে ক্ষমতা হস্তান্তর করা।  ছাত্র-জনতার আকাঙ্ক্ষা ছিল একটি বৈষম্যমুক্ত বাংলাদেশ প্রতিষ্ঠা।  নতুন করে কোনো ফ্যাসিবাদ বা স্বৈরাচারী শক্তি মাথা চাড়া দিয়ে না উঠতে পারে তেমন একটি রাষ্ট্র কাঠামো প্রতিষ্ঠা।  সেজন্য রাষ্ট্র, সংবিধান এবং নির্বাচন ব্যবস্থার সংস্কার।  জুলাই হত্যাকাণ্ডের বিচার।  এসব কাজের পাশাপাশি যত দ্রুত সম্ভব একটি নির্বাচন করাই অন্তর্র্বর্তী সরকারের প্রধান কাজ।  অন্তর্র্বর্তী সরকারের পক্ষ থেকেই বলা হয়েছে, এ সরকারের প্রধান কাজ তিনটি।  প্রথমত, জুলাই গণহত্যার বিচার, মৌলিক রাষ্ট্র সংস্কার এবং একটি অবাধ, সুষ্ঠু ও নিরপেক্ষ নির্বাচনের ব্যবস্থা করা।  সব রাজনৈতিক দলই প্রত্যাশা করেছিল স্বল্পতম সময়ের মধ্যে এ কাজগুলো করে অন্তর্র্বর্তী সরকার একটি জাতীয় নির্বাচন দেবে এবং জনগণের নির্বাচিত প্রতিনিধিদের কাছে ক্ষমতা হস্তান্তর করবে।  জনগণের নির্বাচিত প্রতিনিধিরা জুলাই বিপ্লবের আকাঙ্ক্ষা অনুযায়ী রাষ্ট্র কাঠামো সংস্কার করবে।  জনগণকে সম্পৃক্ত করে এমন একটি বাংলাদেশ গড়ে তুলবে যে বাংলাদেশে নতুন করে কোনো স্বৈরতন্ত্রের জন্ম হবে না।  মানুষের ভোটের অধিকার হরণ হবে না।  একটি স্বচ্ছতা এবং জবাবদিহিতার মধ্য দিয়ে দেশ পরিচালিত হবে।  কিন্তু এ সরকার দায়িত্বের বাইরে গিয়ে অনেক কাজ করে যেন জটিলতা বাড়াচ্ছে।  কেন? সংস্কার দায়িত্ব গ্রহণের পর প্রয়োজনীয় অপ্রয়োজনীয় বেশকিছু সংস্কার কমিটি গঠন করে।  দীর্ঘ সময় ধরে কাজ করে প্রতিবেদন তৈরি করেছেন।  এই প্রতিবেদনগুলো নিয়ে এখন আলোচনা চলছে।  এতগুলো সংস্কার কমিশন অপ্রয়োজনীয় ছিল।  এটি সময় নষ্ট এবং অর্থের অপচয় ছাড়া কিছুই নয়।  মোটা দাগে দুটি বিষয় সংস্কার করেই নির্বাচনের দিকে যাওয়া যেত।  প্রথমত, নির্বাচন কমিশন সংস্কার।  দ্বিতীয়ত, সংবিধান সংস্কার।  এই দুটি সংস্কারের মাধ্যমেই আমরা একটি অবাধ, সুষ্ঠু ও নিরপেক্ষ নির্বাচনের পথে যেতে পারতাম।  কিন্তু অন্তর্র্বর্তী সরকার নারী সংস্কার, গণমাধ্যম সংস্কার, জনপ্রশাসন সংস্কার ইত্যাদি স্পর্শকাতর বিষয়ে হাত দেয় এবং বিতর্ক সৃষ্টি করে।  এখনো বিতর্ক চলছে।  প্রশ্ন হলো অন্তর্র্বর্তী সরকার কেন নারী সংস্কার বা গণমাধ্যম সংস্কার করবে? এই ম্যান্ডেট তাদের নেই। প্রধান উপদেষ্টা ড. মুহাম্মদ ইউনূস বলেছেন, ‘তাদের কাজ হলো সংস্কার কমিশনের রিপোর্টগুলো নিয়ে রাজনৈতিক দলগুলোর মতামত নেওয়া হবে।  রাজনৈতিক দলগুলো যতটুকু বিষয়ে একমত হবে, সেইটুকু বিষয় নিয়ে একটি সনদ তৈরি করে নির্বাচনের দিকে যাওয়া।  যদি রাজনৈতিক দলগুলো বেশি বিষয়ে একমত হয়, তাহলে আগামী বছরের জুনে, আবার যদি কম বিষয়ে একমত হয় তাহলে ডিসেম্বরের মধ্যে নির্বাচন করা হবে। ’ অর্থাৎ অন্তর্র্বর্তী সরকারের দায়িত্ব একদম সুনির্দিষ্ট।  তারা জুলাই বিপ্লবের গণহত্যার বিচার প্রক্রিয়া শুরু করবে, রাষ্ট্রের মৌলিক সংস্কার প্রস্তাব করবে যেন গণতান্ত্রিক সরকার সেই ঐকমত্যের ভিত্তিতে সংবিধান সংশোধনের উদ্যোগ নেয় এবং তারা একটি নির্বাচন করবে।  এই সরকারের অন্য কোনো কাজ করা উচিত নয়, করার ম্যান্ডেটও নেই।  কিন্তু অযাচিতভাবে সরকার যেমন কিছু রাষ্ট্র সংস্কারের অপ্রয়োজনীয় বিষয়ে হাত দিচ্ছে, ঠিক তেমনি এমন কিছু বিতর্কিত আইন এবং সিদ্ধান্ত গ্রহণ করেছে যেটি দেশকে একটি অনিবার্য অস্থিরতার দিকে নিয়ে যাচ্ছে।  সর্বশেষ তার উদাহরণ হলো সচিবালয়ের বিক্ষোভ। হঠাৎ করেই সরকার সরকারি চাকরি সংশোধন অধ্যাদেশ ২০২৫ তৈরি করেছে।  এই আইনকে সচিবালয়ের কর্মকর্তা-কর্মচারীরা ‘নিবর্তনমূলক’ এবং ‘কালাকানুন’ আখ্যায়িত করে তা প্রত্যাহারের দাবি জানিয়েছে।  এ নিয়ে সচিবালয়ে চলছে উত্তেজনা।  বাংলাদেশ সচিবালয়ের কর্মকর্তা-কর্মচারী সংযুক্ত পরিষদের ব্যানারে তারা নতুন করে আন্দোলন তৈরি করছে।  গত বৃহস্পতিবার অন্তর্র্বর্তী সরকারের উপদেষ্টা পরিষদের বৈঠকে সরকারি চাকরি আইন, ২০১৮ সংশোধন করে সরকারি চাকরি সংশোধন অধ্যাদেশ ২০২৫-এর খসড়া অনুমোদনের পর গত রবিবার অধ্যাদেশ জারি করা হয়।  কর্মচারীদের অভিযোগ সাড়ে চার দশক আগের বিশেষ বিধানের কিছু নিবর্তনমূলক ধারা এখানে সংযোজন করা হয়েছে।  আন্দোলনকারী কর্মচারীরা অধ্যাদেশটিকে সংবিধানের সঙ্গে সাংঘর্ষিক আখ্যায়িত করে তা প্রত্যাহারের দাবি জানিয়েছেন।  এই আইনের মধ্যে বেশ কিছু বিধান আছে যেখানে একজন সরকারি কর্মচারীকে সহজেই চাকরিচ্যুত করা যাবে।  তিনি কর্মস্থলে বিনা কারণে অনুপস্থিতি বা অন্য কিছু অপরাধের কারণে তাকে সহজে চাকরিচ্যুতি করার বিধান রয়েছে। এই অধ্যাদেশ অনুযায়ী সরকারি কর্মচারীদের চারটি বিষয়ে অপরাধের অন্তর্ভুক্ত করা হয়েছে।  সেগুলো হলো সরকারি কর্মচারী যদি এমন কোনো কাজে লিপ্ত হন, যা অনানুগত্যের শামিল বা যা অন্য যে কোনো সরকারি কর্মচারীর মধ্যে অনানুগত্য সৃষ্টি করে বা শৃঙ্খলা বিঘ্নিত করে বা কর্তব্য সম্পাদনে বাধার সৃষ্টি করে; অন্যান্য কর্মচারীর সঙ্গে সমবেতভাবে বা এককভাবে ছুটি ছাড়া বা কোনো যুক্তিসংগত কারণ ছাড়া নিজ কর্ম থেকে অনুপস্থিত থাকেন বা বিরত থাকেন বা কর্তব্য সম্পাদনে ব্যর্থ হন; অন্য যে কোনো কর্মচারীকে তাঁর কর্ম থেকে অনুপস্থিত থাকতে বা বিরত থাকতে বা তাঁর কর্তব্য পালন না করার জন্য উসকানি দেন বা প্ররোচিত করেন; এবং যে কোনো সরকারি কর্মচারীকে তাঁর কর্মে উপস্থিত হতে বা কর্তব্য সম্পাদনে বাধাগ্রস্ত করেন, তাহলে তিনি অসদাচরণের দায়ে দণ্ডিত হবেন। এসব অপরাধের শাস্তি হিসেবে বলা হয়েছিল, দোষী কর্মচারীকে নিম্নপদ বা নিম্ন বেতন গ্রেডে নামিয়ে দেওয়া, চাকরি হতে অপসারণ বা চাকরি থেকে বরখাস্ত করার দণ্ড দেওয়া যাবে।  এই আইনটি যৌক্তিক অযৌক্তিক সেটি পরের বিষয়।  কিন্তু প্রশ্ন হচ্ছে এখন অন্তর্র্বর্তী সরকারকে এরকম একটি আইন করতে হবে কেন? এই আইন করা কি খুব জরুরি ছিল? এ সময় এই আইনটি করে সরকার কেন অস্থিরতা সৃষ্টি করার চেষ্টা করল? সাম্প্রতিক প্রধান উপদেষ্টা বিভিন্ন রাজনৈতিক দলের সঙ্গে বৈঠক করেছেন।  এ বৈঠকে তিনি রাজনৈতিক দলগুলোর মধ্যে ঐক্যের ডাক দিয়েছেন।  তিনি বলেছেন, ‘আওয়ামী লীগ নিষিদ্ধ করার পর যুদ্ধ পরিস্থিতি তৈরি হয়েছে। ’ কিন্তু সাধারণ মানুষ মনে করেন যে সরকারের ভিতরে কিছু কিছু ব্যক্তির বাড়াবাড়ি, ভুল পদক্ষেপের কারণে উসকানিমূলক পরিস্থিতি তৈরি হচ্ছে।  সরকারকে কেন রাখাইন করিডর নিয়ে কথা বলতে হবে? সাত কলেজের বিশ্ববিদ্যালয়ের সিদ্ধান্ত কিংবা পলিথিন নিষিদ্ধের সিদ্ধান্ত-কোনোটাই এই সরকারের কর্ম পরিধির মধ্যে পড়ে না।  এ ধরনের বহু সিদ্ধান্ত নানা রকম বিতর্ক তৈরি করছে।  এ সরকার নানা রকম বিতর্কে নিজেদের জড়িয়ে ফেলছে কেন? সেটি নিয়ে প্রশ্ন উঠেছে।  তারা যদি রাষ্ট্রের সব বিষয়ে নাক গলাতে চায় সেটা বিপর্যয় ডেকে আনতে বাধ্য।  আমরা যদি এই সময়ে যতগুলো আন্দোলন, সংগ্রাম হয়েছে তা বিশ্লেষণ করি, তাহলে দেখব যে একটা বড় অংশ হয়েছে অন্তর্র্বর্তী সরকারের ভুল সিদ্ধান্ত বা কালক্ষেপণের কারণে।  তাহলে কি অন্তর্র্বর্তী সরকারের ভিতরে কেউ কেউ আছেন, যারা ইচ্ছে করে দেশে একটি হানাহানি, আন্দোলন এবং বিশৃঙ্খল পরিবেশ সৃষ্টি করতে চাচ্ছেন? তারা এই পরিস্থিতি সৃষ্টি করে কি নির্বাচন পিছিয়ে দিতে চাইছেন? এ সরকার অবশ্যই জনসমর্থনের ভিত্তিতে ক্ষমতায় এসেছে।  কিন্তু এই সরকারকে জনগণ ম্যান্ডেট দিয়েছে সুনির্দিষ্ট তিনটি কাজ করার জন্য।  এ তিনটি কাজের বাইরে গিয়ে মৌলিক নীতিনির্ধারণী কাজ করে এ সরকার যদি পরিস্থিতি সামাল দিতে না পারে তাহলে তার দায়দায়িত্ব সরকারকে নিতে হবে।  ড. মুহাম্মদ ইউনূস একজন বিচক্ষণ এবং বিজ্ঞ ব্যক্তি।  তিনি জানেন যে, রাজনৈতিক দলগুলোই তার একমাত্র শক্তি।  নির্বাচন প্রশ্নে রাজনৈতিক দলগুলোর সঙ্গে তার দূরত্ব তৈরি হচ্ছে।  এরকম পরিস্থিতিতে এ সরকারের উচিত হবে না কোনো স্পর্শকাতর বিষয় নিয়ে সিদ্ধান্ত গ্রহণ। সূত্র: বাংলাদেশ প্রতিদিন"
https://www.banglanews24.com/national/news/bd/1527837.details,"সেনাবাহিনী প্রধান জেনারেল ওয়াকার-উজ-জামান বলেছেন, আমাদের শান্তিরক্ষীরা নিজের জীবনের ঝুঁকি নিয়ে উন্নত প্রশিক্ষণ, নৈতিক মূল্যবোধ, দক্ষতা এবং নিরপেক্ষতার প্রমাণ রেখে সব চ্যালেঞ্জ মোকাবিলায় সর্বদা প্রস্তুত।  শান্তিরক্ষায় বাংলাদেশের অবদান আন্তর্জাতিক স্বীকৃতি অর্জন করেছে এবং জাতিসংঘ মিশনে ধারাবাহিক অংশগ্রহণের মাধ্যমে বিশ্ব শান্তি বজায় রাখতে দৃঢ়ভাবে প্রতিশ্রুতিবদ্ধ। বৃহস্পতিবার (২৯ মে) আন্তর্জাতিক জাতিসংঘ শান্তিরক্ষী দিবস ২০২৫ উপলক্ষে ঢাকায় বাংলাদেশ-চীন মৈত্রী সম্মেলন কেন্দ্রে আয়োজিত এক অনুষ্ঠানে তিনি এ কথা বলেন।  কূটনীতিক এবং বিদেশি বন্ধুদের উদ্দেশে সেনাপ্রধান বলেন, আমি আপনাদের আশ্বস্ত করতে চাই জাতিসংঘের শান্তি প্রতিষ্ঠার আহ্বানে সাড়া দেওয়া অব্যাহত রাখবে বাংলাদেশ।                                          আমাদের অঙ্গীকার মুক্তিযুদ্ধের আদর্শ এবং আমাদের সাংবিধানিক নীতির ওপর নিহিত।  আমরা সব সময় বিশ্ব শান্তির পক্ষে থাকব।  অনুষ্ঠানে তিনি বিভিন্ন শান্তিরক্ষা মিশনে গিয়ে প্রাণ হারানো ১৬৮ জন বীর সৈনিক ও পুলিশ সদস্যদের শ্রদ্ধাভরে স্মরণ করেন। তিনি বলেন, তাদের এই আত্মত্যাগ জাতি গভীর শ্রদ্ধার সঙ্গে স্মরণ রাখবে।  সেনাপ্রধান বলেন, বাংলাদেশের জ্যেষ্ঠ শান্তিরক্ষী হিসেবে এই অনুষ্ঠানে যোগ দিতে পেরে তিনি অত্যন্ত আনন্দিত এবং গর্বিত।  তিনি বলেন, বিশ্ব শান্তি প্রতিষ্ঠায় বাংলাদেশ আজ একটি স্বীকৃত এবং অত্যন্ত গ্রহণযোগ্য নাম।  জাতিসংঘের আহ্বানে সাড়া দিয়ে বাংলাদেশ ১৯৮৮ সাল থেকেই বিশ্ব শান্তি প্রতিষ্ঠায় সক্রিয়ভাবে অংশগ্রহণ করে আসছে।  সাম্প্রতিক অর্জনের মধ্যে তিনি উল্লেখ করেন, বাংলাদেশি একটি হেলিকপ্টার কন্টিনজেন্ট আর্ন রোলে কঙ্গো মিশনে মোতায়েন রয়েছে।  এ ছাড়াও সম্প্রতি পেরুবিয়ান আর্মিকে নিজেদের প্রযুক্তিতে তৈরি বিস্ফোরক নিষ্ক্রিয়কারী যান অনুদান হিসেবে হস্তান্তরের বিষয়টি।  তিনি বলেন, সেন্ট্রাল আফ্রিকান রিপাবলিকে আমাদের অনুদান ও তত্ত্বাবধানে একটি কমিউনিটি ক্লিনিক প্রতিষ্ঠিত হয়েছে যা স্থানীয় জনগণকে স্বাস্থ্যসেবা দিয়ে যাচ্ছে।  সেনাপ্রধান বলেন, এই ক্লিনিকটি যেদিন উদ্বোধন হয়, সেন্ট্রাল আফ্রিকান রিপাবলিকের রাষ্ট্রপতি উপস্থিত ছিলেন।  সেন্ট্রাল আফ্রিকান রিপাবলিকের জনগণ এবং মাননীয় রাষ্ট্রপতি আমাদের কাজে অত্যন্ত সন্তুষ্ট হয়েছেন। এসআই"
https://www.banglanews24.com/opinion/news/bd/1527805.details,"শহীদ প্রেসিডেন্ট জিয়াউর রহমান বীর উত্তম বাংলাদেশের ইতিহাসে এক ক্ষণজন্মা রাষ্ট্রনায়ক।  ১৯৩৬ সালে তিনি জন্মগ্রহণ করেছিলেন বগুড়ার গাবতলির বাগবাড়িতে। তার আবির্ভাব সদ্য স্বাধীন দেশের জনগোষ্ঠীকে বিপুল সম্ভাবনার দিকে নিয়ে গিয়েছিল।  জাতি তার আত্মপরিচয় খুঁজে পায়।  শহীদ প্রেসিডেন্ট জিয়াউর রহমানের ব্যক্তিত্বের মধ্যে ছিল এক আকর্ষণীয় শক্তি।  তার সততা,দেশপ্রেম আজও মানুষকে মুগ্ধ করে।  তিনি সৈনিক ছিলেন।  সৈনিকের প্রখর দেশপ্রেম নিয়ে তিনি দেশগঠনে আত্মনিয়োগ করেন। বাংলাদেশের ইতিহাসে আর একজন নেতাকেও খুঁজে পাওয়া যাবেনা যার দিনের সূচনা হতো গ্রামে।  বাংলাদেশের ৬৮ হাজার গ্রামকে এক সুতোয় গেঁথে ফেলেছিলেন জিয়াউর রহমান।  বাংলাদেশের মানুষের হৃদয়কে পাঠ করতে পেরেছিলেন তিনি।  দেশপ্রেমিক জিয়া- এটা ছিল তার আসল পরিচয়। ছোট ছিলাম বিধায় জিয়াউর রহমানকে নিয়ে বিশেষ কোনো স্মৃতি আমার নেই এটা ঠিক।  কিন্তু বাল্যকাল থেকেই তার আদর্শ আমাকে দারুণভাবে আপ্লুত করে।  আমি একটি রাজনৈতিক পরিবারে বেড়ে উঠেছি।  আমার বাবা-মা দুজনই রাজনৈতিক পরিমণ্ডলে সময় অতিবাহিত করেছেন। আব্বা মরহুম তরিকুল ইসলাম ছিলেন জিয়াউর রহমানের ঘনিষ্ঠ সহচর।  ফলে শৈশব থেকে যার আদর্শ আমাকে প্রবলভাবে আকৃষ্ট করেছে তিনি শহীদ প্রেসিডেন্ট জিয়াউর রহমান।  আমার ক্যাডেট কলেজে পড়াশোনা করার পেছনেও তিনি ছিলেন সবচেয়ে বড় অনুপ্রেরণা।  বাল্যকাল থেকেই দেখে এসেছি আব্বা রাজনীতির জন্য ঘরের বাইরেই বেশি থাকেন।  মা আব্বাকে ছায়ার মত অনুসরণ করেন।  আর যে রাজনীতি আমার শৈশবকালকে আন্দোলিত করেছে তা জিয়াউর রহমানের দেশগড়ার রাজনীতি।  শহীদ জিয়ার ভাবনা কর্ম ও আদর্শ এক সুতোয় বাঁধা।  এরমধ্যে কোনো বৈপরীত্য ছিল না।  তিনি স্বাধীনতার ঘোষণা দিয়েছিলেন।  মুক্তিযুদ্ধে রণাঙ্গনে অংশ নিয়েছেন।  এই দুটি ক্ষেত্রে একই মানুষের নেতৃত্বদান ও অংশগ্রহণ বিরল এক ঘটনা।  
জিয়াউর রহমান নিজের জন্য কিছুই করেননি।  তার ব্যক্তিত্ব ও মানসভাবনা সবই ছিল স্বদেশকেন্দ্রিক।  দেশের কল্যাণ চিন্তা ছাড়া আর কোনো ভাবনা তার কখনোই ছিল না।  তিনি চেয়েছিলেন আত্মমর্যাদাসম্পন্ন একটি স্বাধীন জাতি নির্মাণ করতে।  বাংলাদেশের স্বাধীনতার অভ্যুদয়ের পূর্বে রাজনৈতিক নেতৃত্ব যখন আত্মসমর্পণে ব্যস্ত- তখন জিয়াউর রহমানের কণ্ঠে ঘোষিত হয়, সেই ঐতিহাসিক ভাষণ, ‘উই রিভোল্ট।  আই মেজর জিয়া।  ডিক্লিয়ার দ‍্য ইন্ডিপেন্ডেন্স অব বাংলাদেশ। ’ স্বাধীনতার ঘোষণা দিয়েই জিয়াউর রহমান থেমে যাননি।  কিংবা পালিয়েও যাননি।  সম্মুখসমরে লড়েছেন।  মুক্তিযুদ্ধের একজন সেক্টর কমান্ডার হিসেবে যুদ্ধে নেতৃত্ব দিয়েছেন।  আবার স্বাধীনতার পর দেশ পুনর্গঠনে তিনি নিজেকে উজাড় করে দিয়েছেন।  
আমরা অনেকেই দেশপ্রেমিক রাজনীতিবিদ খুঁজতে বিদেশের দিকে দৃষ্টি দিই।  কিন্তু শহীদ জিয়াউর রহমানের মত রাষ্ট্রনায়ক থাকতে দেশপ্রেমিক ও আদর্শবাদীতার জন্য অন্য কাউকে দেখার প্রয়োজন আছে বলে আমি মনে করি না।  জিয়াউর রহমান ছিলেন এক বিরলপ্রজ দূরদর্শী নেতা। ১৯৭৫ সালের ১৫ আগস্টের রাজনৈতিক পট পরিবর্তনের পর দিশেহারা জাতির সামনেও তিনি ধ্রুবতারার মত নেমে আসেন।  তিনি উচ্চাভিলাষী সেনা অফিসার ছিলেন না।  জাতির সংকটকালে ত্রাণকর্তার ভূমিকা পালন করেছেন।  একটি স্বাধীন দেশ পুনর্গঠনে সে সময় প্রয়োজন ছিলেন সমন্বয়ের রাজনীতি।  জিয়াউর রহমান সে কাজটি করেছেন অত্যন্ত দক্ষতার সঙ্গে।  অতীতের সব ভেদাভেদ ভুলে সবাই যাতে দেশ গঠনে আত্মনিয়োগ করতে পারে সে ব্যবস্থা করেছিলেন তিনি।  বাংলাদেশকে এক অনন্য উচ্চতায় বিশ্ব-দরবারে পরিচিতি দেন শহীদ জিয়া।  তার সততা ছিল প্রশ্নাতীত।  ব্যক্তি জীবনে তিনি কোনো আড়ম্বরতা মোটেই পছন্দ করতেন না।  তার যাপিত জীবনের সবটুকু অবলম্বন ছিল বাংলাদেশকে নিয়ে।  বাংলাদেশকে আধিপত্যবাদী শক্তির বিপরীতে একটি ভারসাম্যপূর্ণ সম্মানের জায়গায় তিনি নিয়ে গিয়েছিলেন। একটি স্বাধীন জাতির জাতিসত্তা নির্মাণে সবচেয়ে বড় প্রয়োজন আত্ম জাগরণ।  শহীদ জিয়াউর রহমান সেই জাগরণ তৈরির এক মহাকারিগর।  দেশে উৎপাদনের রাজনীতি,স্বনির্ভর অর্থনীতি,শিক্ষিত জনগোষ্ঠী- এসবই তার চিন্তাধারার ফসল।  তিনি ছিলেন দূরদর্শী নেতা।  বাংলাদেশি জাতীয়তাবাদের সমন্বয়ের রাজনীতি তার অমর কীর্তি।  বহির্বিশ্বে বাংলাদেশের সম্মানজনক ইমেজ তৈরি করতে তিনি অক্লান্ত পরিশ্রম করেছেন।  তলাবিহীন ঝুড়ির দেশ হিসেবে বাংলাদেশের যে অপবাদ ছিল তিনি তা দূর করেন।  একটি আদর্শ কল্যাণ রাষ্ট্রের দিকে যখন তিনি দ্রুত বাংলাদেশকে নিয়ে যাচ্ছিলেন তখনই দেশি বিদেশি ষড়যন্ত্রের কারণে তাকে জীবন দিতে হয়। বাংলাদেশের বিগত ফ্যাসিবাদী সরকারের সময় জিয়াউর রহমানের নাম মুখে নেওয়া প্রায় নিষিদ্ধ করে দেওয়া হয়।  তাকে অসম্মান করার হেন চেষ্টা নেই যা ফ্যাসিবাদী শাসকগোষ্ঠী করেনি।  কিন্তু শহীদ জিয়ার নাম রয়ে গেছে কোটি কোটি মানুষের হৃদয়ে।  যেখানে পৌঁছানোর শক্তি পরাজিত ফ্যাসিবাদের ছিল না। এসএএইচ"
https://www.banglanews24.com/politics/news/bd/1527793.details,"বাংলাদেশের স্বাধীনতার ঘোষক এবং সাবেক রাষ্ট্রপতি জিয়াউর রহমানের ৪৪তম শাহাদাত বার্ষিকী আজ শুক্রবার।  দিনটি বাংলাদেশের ইতিহাসে এক গুরুত্বপূর্ণ ও বেদনাদায়ক অধ্যায় হিসেবে বিবেচিত হয়। ১৯৮১ সালের ৩০ মে চট্টগ্রাম সার্কিট হাউসে দেশি-বিদেশি চক্রান্তে সেনাবাহিনীর কিছু বিপথগামী সদস্য তাকে হত্যা করে। জিয়াউর রহমান মুক্তিযুদ্ধের অন্যতম সেক্টর কমান্ডার ও জেড ফোর্সের অধিনায়ক ছিলেন।                                          তিনি দেশের অন্যতম বৃহৎ রাজনৈতিক দল বাংলাদেশ জাতীয়তাবাদী দলের (বিএনপি) প্রতিষ্ঠাতা।  জিয়াউর রহমানের ক্ষমতায় থাকাকালীন বিএনপি বাংলাদেশের অন্যতম বৃহৎ রাজনৈতিক শক্তিতে পরিণত হয়। প্রতি বছর ৩০ মে দিনটি জিয়াউর রহমানের শাহাদাত বার্ষিকী হিসেবে পালন করে বিএনপি ও এর অঙ্গসহযোগী সংগঠন।  এ বছর এ উপলক্ষে টানা ৮ দিনের কর্মসূচি পালিত হচ্ছে।  এর মধ্যে রয়েছে - আলোচনা সভা, পোস্টার ও বিশেষ ক্রোড়পত্র প্রকাশ, কালো ব্যাজ ধারণ, কালো পতাকা উত্তোলন, জিয়ার কবরে ফুল দেওয়া ও ফাতেহা পাঠ, দরিদ্রদের মধ্যে খাদ্য ও বস্ত্রসামগ্রী বিতরণ। গত ২৬ মে থেকে শুরু হওয়া এ কর্মসূচি চলবে আগামী ২ জুন পর্যন্ত।  কর্মসূচি অনুযায়ী, বৃহস্পতিবার রমনায় ইঞ্জিনিয়ার্স ইনস্টিটিউশন বাংলাদেশ মিলনায়তনে আলোচনা সভা করেছে বিএনপি।  এতে জ্যেষ্ঠ নেতা ও বিশিষ্টজন বক্তব্য রাখেন। দলের প্রতিষ্ঠাতা জিয়াউর রহমানের শাহাদাত বার্ষিকী উপলক্ষে আজ শুক্রবার সকাল ৬টায় নয়াপল্টনে বিএনপির কেন্দ্রীয় কার্যালয়সহ সারা দেশের কার্যালয়ে দলীয় পতাকা অর্ধনমিত ও কালো পতাকা উত্তোলন করা হবে।  নেতা-কর্মীরা কালো ব্যাজ ধারণ করবেন।  সকাল ১০টা ৩০ মিনিটে শেরেবাংলা নগরে জিয়াউর রহমানের কবরে পুষ্পস্তবক অর্পণ, দুপুরে ঢাকা মহানগর উত্তর ও দক্ষিণ বিএনপির উদ্যোগে বিভিন্ন স্থানে খাদ্য ও বস্ত্র বিতরণ করা হবে।  দলটির জ্যেষ্ঠ নেতারা এ সময় উপস্থিত থাকবেন। রাষ্ট্রপতি জিয়া খালকাটা কর্মসূচি, সবুজ বিপ্লব, শিল্প উন্নয়ন এবং যুগোপযোগী ও আধুনিক অর্থনৈতিক ব্যবস্থা প্রবর্তনের মধ্য দিয়ে স্বনির্ভর বাংলাদেশ প্রতিষ্ঠায় বিশেষ ভূমিকা রাখেন।  নারী সমাজের উন্নয়ন ও শিশুদের বিকাশে তার আগ্রহ জাতিকে নতুন দিকনির্দেশনা দেন।  তার সততা, কর্তব্যনিষ্ঠা ও দেশপ্রেম ছিল অতুলনীয়। দেশকে যখন তিনি সামনের দিকে নিয়ে চলতে শুরু করেন সেই সময়ে তার বিরুদ্ধে শুরু হয় দেশি-বিদেশি ষড়যন্ত্র।  ১৯৮১ সালের ২৯ মে তিনি এক সরকারি সফরে চট্টগ্রামে যান।  ৩০ মে চট্টগ্রাম সার্কিট হাউজে গভীর রাতে একদল সেনাসদস্য তাকে হত্যা করে।  বিপথগামী সেনাসদস্যরা তার লাশ চট্টগ্রামের রাউজানের গভীর জঙ্গলে কবর দেয়।  তিন দিন পর ওই লাশ উদ্ধার করে ঢাকায় নিয়ে আসা হয়, লাখ লাখ শোকার্ত মানুষ শেরেবাংলা নগরে তার জানাজায় শরিক হন।  পরে জাতীয় সংসদ ভবন চত্বরে তাকে সমাহিত করা হয়। জিয়াউর রহমান সম্পর্কে সংক্ষিপ্ত পরিচিতি: সম্পূর্ণ নাম: জিয়াউর রহমান জন্ম: ১৯ জানুয়ারি ১৯৩৬, বগুড়া মৃত্যু: ৩০ মে ১৯৮১, চট্টগ্রাম পদবি: বাংলাদেশ সেনাবাহিনীর মেজর জেনারেল, স্বাধীনতার ঘোষক হিসেবে পরিচিত, ৭ম রাষ্ট্রপতি (১৯৭৭–১৯৮১) দল: বাংলাদেশ জাতীয়তাবাদী দল (বিএনপি), যেটি তিনি ১৯৭৮ সালে প্রতিষ্ঠা করেন। জিয়াউর রহমান ১৯৭১ সালে বাংলাদেশের মুক্তিযুদ্ধে এক বীর মুক্তিযোদ্ধা হিসেবে খ্যাতি অর্জন করেন।  তিনি ২৬ মার্চ ১৯৭১ সালে চট্টগ্রামের কালুরঘাট বেতার কেন্দ্র থেকে বাংলাদেশের স্বাধীনতা ঘোষণা করেছিলেন (তৎকালীন মেজর হিসেবে)।  রাষ্ট্রপতি হওয়ার পর তিনি বহুদলীয় গণতন্ত্র পুনঃপ্রতিষ্ঠা করেন এবং দেশের অর্থনীতিতে বাজারমুখী নীতিমালার প্রবর্তন করেন। মৃত্যু: ১৯৮১ সালের ৩০ মে চট্টগ্রামের সার্কিট হাউসে একদল বিপথগামী সেনা সদস্যের হাতে তিনি নিহত হন।  এই হত্যাকাণ্ড দেশের রাজনীতিতে বড় ধরনের অস্থিরতা সৃষ্টি করেছিল এবং তার মৃত্যুর পর বিএনপি একটি বড় রাজনৈতিক শক্তি হিসেবে আত্মপ্রকাশ করে। টিএ/এসএএইচ"
https://www.banglanews24.com/economics-business/news/bd/1527721.details,"ঢাকা: বাংলাদেশ জুয়েলার্স অ্যাসোসিয়েশনের (বাজুস) সহ-সভাপতি মো. রিপনুল হাসানকে গ্রেপ্তারের প্রতিবাদে ও নিঃশর্ত মুক্তির দাবিতে বৃহস্পতিবার (২৯ মে) সকাল থেকে রাত পর্যন্ত রাজধানী ঢাকাসহ সারাদেশের জুয়েলারি প্রতিষ্ঠান বন্ধ ছিল।  ফলে সোনা ও রুপার অলংকার বেচাবিক্রি হয়নি। বৃহস্পতিবার রাতে বাজুস থেকে পাঠানো এক বিজ্ঞপ্তিতে জানানো হয়, বাজুসের সহ-সভাপতি রিপনুল হাসানের ন্যায়বিচারের প্রত্যাশায় জুয়েলারি প্রতিষ্ঠান বন্ধ রাখার কর্মসূচি স্থগিত করা হলো। বিজ্ঞপ্তিতে বলা হয়, বাজুসের সহ-সভাপতি রিপনুল হাসানকে ভুয়া ও বানোয়াট রাজনৈতিক পদ দেখিয়ে মিথ্যা ও হয়রানিমূলক মামলায় গত বুধবার (২৮ মে) সন্ধ্যা সাড়ে ৭টার দিকে রাজধানীর তাঁতীবাজারে নিজ ব্যবসায়িক প্রতিষ্ঠান থেকে ডিবি পুলিশের সদস্যরা গ্রেপ্তার করেন।  পুলিশ ওই মামলায় যে রাজনৈতিক পরিচয় উল্লেখ করেছেন রিপনুল হাসান কখনোই সেই পদে ছিলেন না।  এমনকি কোনো রাজনৈতিক সংগঠনের সঙ্গে তিনি জড়িত নন এবং কোনো রাজনৈতিক দলের সদস্যপদ কোনোদিনও রিপনুল হাসান গ্রহণ করেননি। বাজুসের সহ-সভাপতি রিপনুল হাসানকে মিথ্যা ও হয়রানিমূলক মামলায় গ্রেপ্তারের কারণে সারাদেশের জুয়েলারি প্রতিষ্ঠানসমূহের মালিকরা ক্ষুব্ধ ও মর্মাহত।  এই নিরপরাধ ব্যবসায়ীকে গ্রেপ্তারের ঘটনায় গভীর উদ্বেগ ও উৎকণ্ঠা প্রকাশ করেছেন সারাদেশের জুয়েলারি ব্যবসায়ীরা।  তার ন্যায়বিচার ও নিঃশর্ত মুক্তির দাবিতে আজ সারাদেশের সব জুয়েলারি প্রতিষ্ঠান বন্ধ রেখে দিনভর প্রতিবাদ সমাবেশ, মিছিল ও মানববন্ধন কর্মসূচি পালনের মাধ্যমে প্রতিবাদ জানিয়েছে।  সারাদেশের ব্যবসায়ীদের এই ঐক্যবদ্ধ প্রতিবাদ কর্মসূচি এক অনন্য দৃষ্টান্ত স্থাপন করেছে।  সেজন্য বাজুস কেন্দ্রীয় কমিটির পক্ষ থেকে সব জুয়েলারি মালিকদের ধন্যবাদ ও কৃতজ্ঞতা প্রকাশ করছে। এমন পরিস্থিতিতে বাজুসের সহ-সভাপতি রিপনুল হাসানকে মিথ্যা ও হয়রানিমূলক মামলা থেকে অব্যাহতি ও ন্যায়বিচারের প্রত্যাশায় প্রধান উপদেষ্টা, স্বরাষ্ট্র উপদেষ্টা, আইন উপদেষ্টা, অর্থ উপদেষ্টা, বাণিজ্য উপদেষ্টা, শিল্প উপদেষ্টা, আইজিপি ও ডিএমপি কমিশনারের দৃষ্টি আকর্ষণ করছে বাজুস। পাশাপাশি আসন্ন ঈদুল আজহা ও সুষ্ঠু তদন্ত সাপেক্ষে ন্যায়বিচার পাওয়ার প্রত্যাশায় অনির্দিষ্টকালের বন্ধের কর্মসূচি স্থগিত করার সিদ্ধান্ত নিয়েছে বাজুস।  এই কারণে জুয়েলারি প্রতিষ্ঠানের মালিকদের আগামী শুক্রবার থেকে সব জুয়েলারি প্রতিষ্ঠান খোলা রাখার অনুরোধ জানিয়েছে। তবে মিথ্যা ও হয়রানিমূলক মামলা থেকে রিপনুল হাসানের নাম প্রত্যাহার ও ন্যায়বিচার না পেলে পরে কর্মসূচি ঘোষণা করতে বাধ্য হবে বাজুস। আরবি"
https://www.banglanews24.com/politics/news/bd/1527601.details,"ঢাকা: আগামী ডিসেম্বরের আগেই জাতীয় নির্বাচন দেওয়া সম্ভব বলে মন্তব্য করেছেন বিএনপির ভারপ্রাপ্ত চেয়ারম্যান তারেক রহমান।  পাশাপাশি জনগণের আকাঙ্ক্ষাকে সম্মান করে দ্রুত জাতীয় নির্বাচন দিতে অন্তর্বর্তী সরকারের প্রতি আহ্বান জানিয়েছেন তিনি। বৃহস্পতিবার (২৯ মে) বিকেলে রাজধানীর রমনায় ইঞ্জিনিয়ার্স ইনস্টিটিউশন মিলনায়তনে এক আলোচনা সভায় লন্ডন থেকে ভার্চ্যুয়ালি প্রধান বক্তার বক্তৃতাকালে তিনি এ আহ্বান জানান।  ‘মহান স্বাধীনতার ঘোষক ও বিএনপির প্রতিষ্ঠাতা শহীদ রাষ্ট্রপতি জিয়াউর রহমান বীর উত্তমের ৪৪তম শাহাদতবার্ষিকী উপলক্ষে’ বিএনপি এ সভার আয়োজন করে। তারেক রহমান বলেন, ‘আমরা মনে করি প্রস্তাবিত সংস্কার শেষ করে, যদি তাদের ইনটেশন (ইচ্ছে) সঠিক থাকে ডিসেম্বরের মধ্যে নির্বাচন দেবে, তবে ডিসেম্বরের আগেও নির্বাচন দেওয়া সম্ভব। ’ এ সরকার ১০ মাসেও জাতীয় নির্বাচনের তারিখ দেয়নি, ফলে রাষ্ট্র ও রাজনীতিতে অনিশ্চয়তা সৃষ্টি হয়েছে বলেও মন্তব্য করেছেন বিএনপির ভারপ্রাপ্ত চেয়ারম্যান। তিনি বলেন, ‘অর্থনৈতিক কর্মকাণ্ড অনিশ্চিত হয়ে পড়েছে।  দেশে কাঙ্ক্ষিত বিনিয়োগ হচ্ছে না।  ব্যাবসায়িক সংগঠনগুলো বলছে, শত শত কলকারখানা বন্ধ হয়ে গেছে।  বন্ধের উপক্রম এমন অনেক।  তারা সরকারের কাছে তা তুলের ধরার সুযোগ পাচ্ছে না। ’ অন্তর্বর্তী সরকারের জনগণের সঙ্গে যোগাযোগ নেই অভিযোগ করে তারেক রহমান বলেন, ‘জনগণের সঙ্গে সরাসরি যোগাযোগ ছাড়া প্রশাসন ও ফাইল দিয়ে সব সমস্যার সমাধান যদি করা যেত, তবে রাজনীতির প্রয়োজন হতো না।  ’ অনুষ্ঠানে প্রধান অতিথি হিসেবে ভার্চুয়ালি বক্তব্য দেন বিএনপির চেয়ারপারসন ও সাবেক প্রধানমন্ত্রী খালেদা জিয়া।  দলের স্থায়ী কমিটির সদস্য ড. খন্দকার মোশাররফ হোসেনের সভাপতিত্বে অতিথি হিসেবে বক্তব্য দেন বিএনপির স্থায়ী কমিটির সদস্য ড. আবদুল মঈন খান, শিক্ষাবিদ অধ্যাপক ড. মাহবুব উল্লাহ, বিএনপির স্থায়ী কমিটির সদস্য সালাউদ্দিন আহমেদ, হাফিজ উদ্দিন আহমেদ (বীর বিক্রম), জাহাঙ্গীরনগর বিশ্ববিদ্যালয়ের উপাচার্য অধ্যাপক ড. মোহাম্মদ কামরুল হাসান, বিএনপির জ্যেষ্ঠ যুগ্ম মহাসচিব রুহুল কবির রিজভী আহমেদ প্রমুখ। সভা সঞ্চালনা করেন বিএনপির প্রচার সম্পাদক সুলতান সালাউদ্দিন টুকু।  সভার শুরুতে কোরআন তেলাওয়াত ও দোয়া মাহফিল পরিচালনা করেন জাতীয়তাবাদী ওলামা দলের সদস্য সচিব অ্যাডভোকেট আবুল হোসেন। আরআইএস"
https://www.banglanews24.com/politics/news/bd/1527585.details,"ঢাকা: গণতন্ত্রের নিরবচ্ছিন্ন যাত্রা আজও প্রতি পদে পদে বাধাগ্রস্ত হচ্ছে বলে মন্তব্য করেছেন বিএনপির চেয়ারপারসন ও সাবেক প্রধানমন্ত্রী খালেদা জিয়া। বৃহস্পতিবার (২৯ মে) বিকেলে রাজধানীর রমনার আইইবি মিলনায়তনে এক আলোচনা সভায় ভার্চুয়ালি দেওয়া বক্তব্যে তিনি এ মন্তব্য করেন। খালেদা জিয়া বলেন, ‘প্রতিবছর এই দিনটি আমাদের পরিবারে আসে এক বেদনাবিধূর স্মৃতি নিয়ে।                                          এই দিনে শুধু আমাদের পরিবার নয়, বরং সমগ্র দেশের মানুষ হয়ে পড়েছিল বেদনার্ত ও অভিভাবকহীন।  আমাদের প্রিয় মাতৃভূমি বাংলাদেশের সঙ্গে জড়িয়ে থাকা এক অবিচ্ছেদ্য নাম শহীদ প্রেসিডেন্ট জিয়াউর রহমান। ’ চট্টগ্রামের কালুরঘাট বেতার কেন্দ্রে জিয়াউর রহমানের স্বাধীনতার ঘোষণার প্রসঙ্গ টেনে খালেদা জিয়া বলেন, ‘চট্টগ্রাম থেকে স্বাধীনতার ঘোষণা করে তিনি এ দেশের সঙ্গে তার নাম অবিচ্ছেদ্য করেছিলেন।  সেই চট্টগ্রামেই এক সফল, সৎ, দূরদর্শী ও প্রকৃত দেশপ্রেমিক প্রেসিডেন্ট হিসেবে নিজের জীবন উৎসর্গ করেছেন। ’ বিএনপি চেয়ারপারসন বলেন, ‘এ দেশে গণতন্ত্র, স্বাধীনতা, সংবাদপত্র ও বিচার বিভাগের স্বাধীনতা, স্বনির্ভরতা ও উন্নয়ন এবং নিজস্ব জাতীয়তাবাদ সৃষ্টির অনন্য রূপকার শহীদ জিয়া।  যে গণতন্ত্র প্রতিষ্ঠা আর সার্বভৌমত্ব রক্ষার লড়াইয়ে তিনি শাহাদাতবরণ করেছেন—সেই গণতন্ত্রের নিরবিচ্ছিন্ন যাত্রা আজও বাধাগ্রস্ত হচ্ছে প্রতি পদে পদে। ’ সাবেক এ প্রধানমন্ত্রী আশাবাদ ব্যক্ত করে বলেন, ‘খুব শিগগিরই আমরা বাংলাদেশে গণতন্ত্র পুনরায় প্রতিষ্ঠিত দেখতে পাব—এই হোক শহীদ জিয়ার শাহাদাতবার্ষিকীতে আমাদের অঙ্গীকার।  এই লক্ষ্যে সুশৃঙ্খলভাবে এগিয়ে চলার জন্য আমি বিএনপির সব পর্যায়ের নেতা-কর্মী ও দেশবাসীর প্রতি আহ্বান জানাচ্ছে জানাচ্ছি। ’ তিনি নেতা-কর্মীদের উদ্দেশে বলেন, ‘মনে রাখবেন, সবার জন্য গণতন্ত্র ও উন্নয়নের মাধ্যমে সব সমস্যার সমাধানের যে রাজনীতি শহীদ জিয়া রেখে গেছেন তা বাস্তবায়নের মাধ্যমে তার প্রতি শ্রদ্ধা জানাতে হবে।  আমরা তার বিদেহী আত্মার মাগফেরাত কামনা করছি। ’ এসবিডব্লিউ/এইচএ/"
https://www.banglanews24.com/saradesh/news/bd/1527961.details,"বগুড়া: চলতি মৌসুমে সর্বোচ্চ বৃষ্টিপাত রেকর্ড করেছে বগুড়া আবহাওয়া অফিস। বৃহস্পতিবার (২৯ মে) সকাল ১০টা ৪০ মিনিট থেকে শুক্রবার সকাল ৯টা পর্যন্ত মাঝারি ধরনের বৃষ্টি হয়েছে এ জেলায়। এসময় ১৬১ দশমিক ২ মিলিমিটার বৃষ্টি রেকর্ড করা হয়েছে।  যা এ মৌসুমের সর্বোচ্চ। বগুড়া আবহাওয়া অফিসের উচ্চ পর্যবেক্ষক সৈয়দ গোলাম কিবরিয়া এ তথ্য নিশ্চিত করেছেন। তিনি জানান, বগুড়ায় মাঝারি ধরনের বৃষ্টি হচ্ছে।  বৃহস্পতিবার রাত ৩টা থেকে শুক্রবার সকাল ৬টা পর্যন্ত ৫১ মিলিমিটার এবং সকাল ৬টা থেকে ৯টা পর্যন্ত ৪৯ মিলিমিটার বৃষ্টি রেকর্ড করা হয়েছে।  আজ সারাদিন বৃষ্টি হতে পারে, গভীর নিম্নচাপের কারণে বৃষ্টি হচ্ছে।  তবে বেলা বাড়ার সঙ্গে সঙ্গে বৃষ্টির তীব্রতা কিছুটা কমতে পারে। এদিকে টানা বৃষ্টিতে ড্রেন উপচে সড়কে হাঁটু পানি জমেছে।  এতে দুর্ভোগে পড়েছেন শহরবাসী।  শহরের সাতমাথা, বড়গোলাসহ বিভিন্ন সড়কে পানি জমে যান চলাচল বিঘ্নিত হচ্ছে।  পাশাপাশি বিভিন্ন নদ-নদী ও খাল-বিলে পানি বাড়তে শুরু করেছে। এসআই"
https://www.banglanews24.com/islam/news/bd/1527957.details,"ইসলামে কোরবানি একটি গুরুত্বপূর্ণ ইবাদত।  বেশিরভাগ আলেমের মতে, সামর্থ্যবান ব্যক্তির ওপর কোরবানি আদায় করা ওয়াজিব। কোরবানি কার উপর ওয়াজিব
প্রাপ্তবয়স্ক, সুস্থ মস্তিষ্কসম্পন্ন প্রত্যেক মুসলিম নর-নারী—যে ১০ জিলহজ ফজর থেকে ১২ জিলহজ সূর্যাস্ত পর্যন্ত সময়ের ভেতরে প্রয়োজনের অতিরিক্ত নেসাব পরিমাণ সম্পদের মালিক হবে; তার ওপর কোরবানি করা ওয়াজিব। অর্থ-কড়ি, টাকা-পয়সা, সোনা-রূপা, গহনা-অলঙ্কার, বসবাস ও খোরাকির অতিরিক্ত জমি, প্রয়োজন অতিরিক্ত বাড়ি, ব্যবসায়িক পণ্য ও অপ্রয়োজনীয় সব আসবাবপত্র কোরবানির নেসাবের ক্ষেত্রে হিসাবযোগ্য। আর নেসাব হল স্বর্ণের ক্ষেত্রে সাড়ে সাত (৭.৫) ভরি, রূপার ক্ষেত্রে সাড়ে বায়ান্ন (৫২.৫) ভরি।  আর টাকা-পয়সা ও অন্যান্য বস্তুর ক্ষেত্রে নিসাব হলো- এগুলোর মূল্য সাড়ে বায়ান্ন তোলা রূপার মূল্যের সমপরিমাণ হওয়া (টাকার অংকে প্রায় ৫৫ হাজার টাকা)। আর সোনা বা রূপা কিংবা টাকা-পয়সা এগুলোর কোনো একটি যদি পৃথকভাবে নেসাব পরিমাণ না থাকে কিন্তু প্রয়োজন অতিরিক্ত একাধিক বস্তু মিলে সাড়ে বায়ান্ন তোলা রূপার মূল্যের সমপরিমাণ হয়ে যায়, তাহলেও কোরবানি করা ওয়াজিব।  (আলমুহিতুল বুরহানি: ৮/৪৫৫; ফাতাওয়া তাতারখানিয়া: ১৭/৪০৫)
 কোরবানি করতে না পারলে করণীয়
কেউ যদি কোরবানির দিনগুলোতে ওয়াজিব কোরবানি দিতে না পারে, তাহলে কোরবানির পশু ক্রয় না করে থাকলে তার উপর কোরবানির উপযুক্ত একটি ছাগলের মূল্য সদকা করা ওয়াজিব।  আর যদি পশু ক্রয় করেছিল, কিন্তু কোনো কারণে কোরবানি দেওয়া হয়নি, তাহলে ওই পশু জীবিত সদকা করে দেবে।  (বাদায়েউস সানায়ে: ৪/২০৪; ফাতাওয়া কাজিখান: ৩/৩৪৫) মুসাফিরের ওপর কোরবানি ওয়াজিব নয়।  মুসাফির ব্যক্তি কোরবানির দিনগুলো অতিবাহিত হওয়ার পর যদি বাড়ি ফিরে আসে, তাহলেও তার ওপর কোরবানির কাজা করা লাগবে না।  -ফাতাওয়া কাজিখান ৩/৩৪৪; বাদায়েউস সানায়ে ৪/১৯৪; আদ্দুররুল মুখতার ৬/৩১৫ উল্লেখ্য, ৪৮ মাইল বা প্রায় ৭৮ কিলোমিটার দূরে যাওয়ার নিয়তে নিজ এলাকা ত্যাগ করে তাকে মুসাফির বলা হয়। 
প্রত্যেক ব্যক্তির জন্য নিজের পক্ষ থেকে কোরবানি করা ওয়াজিব।  তার স্ত্রী, ছেলে-মেয়ে ও বাবা-মায়ের পক্ষ থেকে কোরবানি করা ওয়াজিব নয়। 
যার ওপর কোরবানি ওয়াজিব নয়, সে কোরবানির নিয়তে পশু ক্রয় করলে সে পশু কোরবানি করা তার ওপর ওয়াজিব হয়ে যায়। কোরবানির ফজিলত
কোরবানির ফজিলতের ব্যাপারে হাদিস শরিফে বর্ণিত হয়েছে, হজরত যায়েদ ইবনে আকরাম থেকে বর্ণিত, তিনি বলেন, সাহাবায়ে কেরাম নবী করিম (সা.)-এর কাছে জিজ্ঞেস করেন, কোরবানি কী? নবী করিম (সা.) ইরশাদ করেন, কোরবানি হলো তোমাদের পিতা হজরত ইবরাহিম (আ.) -এর সুন্নত। এতে আমাদের সওয়াব কী? নবী করিম (সা.) বলেন, ‘কোরবানির পশুর প্রত্যেকটি পশমের বদলায় একটি করে সওয়াব রয়েছে।  ভেড়া সম্পর্কে জিজ্ঞেস করা হলে তিনি বলেন, ভেড়ার প্রত্যেকটি পশমের বদলায়ও একটি করে সওয়াব রয়েছে।  ’ -মুসনাদে আহমাদ হজরত আয়েশা (রা.) থেকে বর্ণিত, তিনি বলেন, নবী করিম (সা.) ইরশাদ করেছেন, ‘কোরবানির দিন কোরবানির চেয়ে উত্তম আমল নেই।  কিয়ামতের দিন কোরবানির পশুকে শিং, পশম ও খুরসহ পেশ করা হবে এবং কোরবানির জন্তুর রক্ত মাটিতে পড়ার আগেই আল্লাহতায়ালার কাছে তা কবুল হয়ে যায়।  তাই তোমরা খুব আনন্দ চিত্তে কোরবানি কর।  ’ হবে এবং কোরবানির জন্তুর রক্ত মাটিতে পড়ার আগেই আল্লাহতায়ালার কাছে তা কবুল হয়ে যায়।  তাই তোমরা খুব আনন্দ চিত্তে কোরবানি কর।  ’ এসআই"
https://www.banglanews24.com/entertainment/news/bd/1527949.details,"ভারতের পশ্চিমবঙ্গের জনপ্রিয় অভিনেত্রী ও তৃণমূলের সাবেক সংসদ সদস্য নুসরাত জাহান।  ব্যক্তিগত জীবনে অভিনেতা যশ দাশগুপ্তর সঙ্গে সংসার বেঁধেছেন। সেই আলোচনা কিছু সময়ের জন্য বন্ধ হলেও তা স্থায়ী হয়নি।  এবার শোনা যাচ্ছে, আলাদা বাড়িতে থাকছেন তারা। ভারতীয় একটি গণমাধ্যম জানিয়েছে, ২০২৪ সালের ডিসেম্বর থেকে এক বাড়িতে থাকছেন না যশ-নুসরাত।  কাজের জন্য একসঙ্গে সময় কাটান তারা।  বাকি সময় আলাদা আলাদাই থাকেন।  নায়কের প্রাক্তনকে কেন্দ্র করে যত সমস্যার সূত্রপাত।  সেখান থেকে তাদের মাঝে অশান্তির শুরু।  যশ তার পুরোনো বাড়িতে ফিরেছেন।  আর নুসরাত থাকছেন তার পাম অ্যাভিনিউয়ের বাড়িতে। এ তারকা দম্পতির ঘনিষ্ঠ একজন সংবাদমাধ্যমটিকে বলেন, কোনো কিছুই রটনা নয়।  মুম্বাইয়ে থাকাকালীন যশের পিছনে নাকি গুপ্তচরও লাগিয়েছিলেন নুসরাত।  সেখান থেকেই সব সন্দেহের শুরু।  একসঙ্গে থাকার জন্য নায়িকা বেশ কিছু শর্ত দিয়েছেন।  কিন্তু তা মানতে নারাজ যশ। এ বিষয়ে কথা বলতে তাদের মুঠোফোনে যোগাযোগের চেষ্টা করেও কোনো সাড়া মেলেনি বলে সংবাদমাধ্যমটি তাদের প্রতিবেদনে জানিয়েছে। প্রসঙ্গত, যশ-নুসরাত দুইজনেরই আগে আরেকটি সংসার ছিল।  সাবেক স্বামী নিখিল জৈনের সঙ্গে বিচ্ছেদ হওয়ার আগেই যশের সঙ্গে প্রেমের সম্পর্ক গড়ে তোলেন নুসরাত।  ২০২১ সালে পুত্রসন্তানের মা হন তিনি।  এরপর সন্তানের বাবার পরিচয় নিয়ে প্রশ্ন উঠে, প্রচন্ড সমালোচনার মুখে পড়েন এই অভিনেত্রী। এনএটি"
https://www.banglanews24.com/daily-chittagong/news/bd/1527925.details,"চট্টগ্রাম: দুবাইগামী বিমান বাংলাদেশ এয়ারলাইন্সের বিজি১৪৭ ফ্লাইট বৈরী আবহাওয়ার কারণে শিডিউল অনুযায়ী চট্টগ্রামে না নেমে ঢাকায় ফিরে গেছে। ঢাকা-চট্টগ্রাম-দুবাই রুটের ফ্লাইটটি বৃহস্পতিবার (২৯ মে) রাত ৯টা ৪৪ মিনিটে ঢাকায় ফেরত যায়। শাহ আমানত আন্তর্জাতিক বিমানবন্দরের জনসংযোগ কর্মকর্তা প্রকৌশলী ইব্রাহিম খলিল জানান, চট্টগ্রামে অনুকূল আবহাওয়া না থাকায়, নিরাপত্তার স্বার্থে ফ্লাইটটি ঢাকায় ফেরত পাঠানো হয়। আবহাওয়ার উন্নতি হলে ফ্লাইটটি ভোর ৪টা ১৬ মিনিটে পুনরায় চট্টগ্রামে অবতরণ করে এবং শুক্রবার সকাল ৫টা ৩১ মিনিটে দুবাইয়ের উদ্দেশে উড়ে যায়। এআর/টিসি"
https://www.banglanews24.com/saradesh/news/bd/1527913.details,"টাঙ্গাইল: টাঙ্গাইলের মির্জাপুর উপজেলা গোড়াই এলাকায় কবিতা আক্তার (২৫) নামে এক নারীকে গলা কেটে হত্যার অভিযোগ উঠেছে তার স্বামীর বিরুদ্ধে। 
 
শুক্রবার (৩০ মে) ভোরে এ ঘটনা ঘটে। এলাকাবাসী জানান, সুজন মিয়া ও তার স্ত্রী কবিতা আক্তার দুই সন্তান নিয়ে মুসা মিয়ার বাড়িতে ভাড়া থাকতেন।  কবিতা ওই এলাকার একটি পোশাক কারখানায় কাজ করতেন।  তার স্বামী সুজন পেশায় একজন মেকানিক।  বৃহস্পতিবার রাতে স্বামী-স্ত্রীর মধ্যে ঝগড়া হয়।  ঝগড়ার  জেড়ে ভোরে সুজন ঘরে থাকা ধারালো অস্ত্র দিয়ে কবিতাকে গলা কেটে হত্যা করে পালিয়ে যান।  পরে আশপাশের লোকজন টের পেয়ে মির্জাপুর থানা পুলিশকে খবর দেন।  পুলিশ ভোরেই ঘটনাস্থলে গিয়ে মরদেহ উদ্ধার করে থানায় নিয়ে যায়। মির্জাপুর থানার ভারপ্রাপ্ত কর্মকর্তা (ওসি) বলেন, স্ত্রীকে হত্যার পর স্বামী পালিয়ে গেছেন।  এ ঘটনায় নিহত কবিতার বাবা বাদী হয়ে থানায় হত্যা মামলা করেছেন। এসআই"
https://www.banglanews24.com/daily-chittagong/news/bd/1527909.details,"চট্টগ্রাম: মধ্যরাতে মেঘের গর্জন, বজ্রপাত, অতিভারী বৃষ্টি, পাহাড়ি ঢল উপেক্ষা করে তিন শতাধিক নৌকা মা মাছের ডিম সংগ্রহে নেমেছে হালদায়।  রাত দুইটা থেকে দুপুর ১২টা পর্যন্ত কোনো নৌকা ২ বালতি, কোনো নৌকা ৪-৫ বালতি ডিম পেয়েছে এবার। বংশ পরম্পরায় অভিজ্ঞ ডিমসংগ্রহকারীরা রুই, কাতলা, মৃগেল, কালিবাউশ মাছের নিষিক্ত ডিম সংগ্রহ করে সরকারি হ্যাচারি, মাটি ও সিমেন্টের কুয়ায় এসব ডিম থেকে রেনু ফোটাবেন।  এ কাজে সময় লাগবে চার দিন। ডিম ছাড়ার পর ক্লান্ত মা মাছগুলো যাতে কেউ শিকার করতে না পারে সে জন্য আইনশৃঙ্খলা বাহিনী, প্রশাসন সক্রিয় রয়েছে। হালদা গবেষক ড. মনজুরুল কিবরীয়া বাংলানিউজকে জানান, আমরা হালদা নদীতে মা মাছের ডিম সংগ্রহ প্রক্রিয়া পর্যবেক্ষণ করছি৷ রাত দুইটা থেকে ডিম সংগ্রহ শুরু হয়েছে।  এবার ভারী বৃষ্টিসহ ডিম ছাড়ার অনুকূল পরিবেশ রয়েছে।  তিনশ থেকে সাড়ে তিনশ নৌকা ডিম সংগ্রহে নেমেছে।  বিগত কয়েক বছরের মধ্যে সবচেয়ে ভালো পরিমাণে ডিম সংগ্রহ হয়েছে এবার।  স্থানীয়রা খুশি, আমরাও খুশি। গড়দুয়ারার ডিম সংগ্রহকারী কামাল উদ্দিন জানান, সারা বছর এই দিনটির জন্য অপেক্ষা করি আমরা।  ভালো ডিম সংগ্রহ হয়েছে এবার।  চার দিন পর রেণু ফুটবে।  নিবিড় পরিচর্যা করতে হবে এখন।  তারপর নির্দিষ্ট সময় শেষে পোনা বিক্রি হবে।  
 এআর/টিসি"
https://www.banglanews24.com/economics-business/news/bd/1527881.details,"ঢাকা: সরবরাহ ভালো থাকলেও টানা বৃষ্টির অজুহাতে সপ্তাহ ব্যবধানে রাজধানীর বাজারগুলোতে সবজির দাম বেড়েছে।  গত সপ্তাহের চেয়ে সব ধরনের সবজি কেজিতে ১০ থেকে ২০ টাকা বেড়েছে। শুক্রবার (৩০ মে) রাজধানীর শেওড়াপাড়া বাজার ঘুরে দেখা গেছে এমন চিত্র। এসব বাজারে গ্রীষ্মকালীন সবজির দাম কেজিতে ১০ থেকে ২০ টাকা বেড়েছে।  বাজারগুলোতে বেগুন প্রকারভেদে ৬০ থেকে ৭০ টাকা, করলা ৬০ থেকে ৭০ টাকা, বরবটি ৬০ টাকা, পটল ৫০ থেকে ৬০ টাকা, ধুন্দল ৫০ টাকা, চিচিঙ্গা ৫০ টাকা, কচুর লতি ৭০ থেকে ৮০ টাকা, কচুর মুখি ১০০ টাকা কেজি দরে বিক্রি হচ্ছে। এসব বাজারে সাজনা ১০০ টাকা, ঝিঙা ৬০ টাকা, কাঁচা আম ৫০ টাকা, কাঁচামরিচ ৬০ থেকে ৮০ টাকা, পেঁপে ৫০ টাকা কেজি দরে বিক্রি হচ্ছে। বাজারে শীতকালীন সবজি ফুলকপি ছোট ৫০ টাকা পিস, প্রতিটি লাউ বিক্রি হচ্ছে ৫০ থেকে ৬০ টাকা, টমেটো ৪০ থেকে ৫০ টাকা, গাজর ৭০ টাকা, মুলা ৫০ টাকা, শসা ৫০ থেকে ৬০ টাকা কেজি দরে বিক্রি করতে দেখা গেছে। এসব বাজারে লেবুর হালি ১০ থেকে ১৫ টাকা, ধনেপাতা ২৮০ টাকা কেজি, কাঁচা কলা হালি বিক্রি হচ্ছে ৪০ টাকা, চাল কুমড়া ৪০ টাকা পিস, ক্যাপসিকাম ২৮০ টাকা, মিষ্টি কুমড়া ৩০ থেকে ৪০ টাকা কেজি দরে বিক্রি হচ্ছে। বাজারগুলোতে লাল শাক ১০ টাকা আঁটি, লাউ শাক ৩০ থেকে ৪০ টাকা আঁটি, পালং শাক ১৫ টাকা আঁটি, কলমি শাক ২০ টাকা আঁটি, পুঁই শাক ৩০ টাকা আঁটি ও ডাটা শাক ২০ টাকা আঁটি দরে বিক্রি হচ্ছে। এদিকে সপ্তাহ ব্যবধানে মুরগির দাম স্থিতিশীল রয়েছে।  বাজারগুলোতে সোনালি কক মুরগি ২৪০ থেকে ২৫০ টাকা ও সোনালি হাইব্রিড ২২০ থেকে ২৩০ টাকায় বিক্রি হচ্ছে।  লাল লেয়ার মুরগি ৩১০ টাকা, সাদা লেয়ার ২৯০ টাকা, ব্রয়লার মুরগি ১৫০ টাকা ও দেশি মুরগি ৬৫০ টাকা কেজি দরে বিক্রি হচ্ছে। ব্যবসায়ীরা বলছেন, ব্রয়লার মুরগির দাম কমে যাওয়ায় বিক্রি বেড়েছে।  তবে ঈদুল আজহার আগ মুহূর্তে মুরগির দাম বরাবরই কম থাকে বলে তারা জানান। এ ব্যাপারে শেওড়াপাড়া বাজারের মুরগি বিক্রেতা মো. সোহেল বলেন, আমি কয়েক বছর ধরে ব্যবসা করছি।  সবসময় এই সময়টা মুরগির দাম কম থাকে।  তবে মাছের চেয়ে মুরগির দাম কম থাকায় আমাদের বিক্রি বেড়েছে। এদিকে কম দামে মুরগি কিনে স্বস্তি প্রকাশ করেছেন শেওড়াপাড়া বাজারে বাজার করতে আসা ক্ষুদ্র ব্যবসায়ী আমিনুল ইসলাম।  তিনি বলেন, দাম অস্বাভাবিক থাকায় মুরগি কেনা বন্ধ করে দিয়েছিলাম।  এখন যে দাম এটা ক্রেতাদের নাগালের মধ্যে। এসব বাজারে আলু ২৫ টাকা কেজি দরে বিক্রি হচ্ছে।  বাজারগুলোতে দেশি পেঁয়াজ ৫৫ টাকা ও ইন্ডিয়ান পেঁয়াজ ৪৫ টাকা কেজি দরে বিক্রি হচ্ছে। বাজারগুলোতে আদা ১৩০ থেকে ২৮০ টাকা, রসুন দেশি ১৩০ টাকা, ইন্ডিয়ান ২২০ টাকা, দেশি মশুর ডাল ১৪০ টাকা, মুগ ডাল ১৮০ টাকা, ছোলা ১১০ টাকা, খেসারির ডাল ১৩০ টাকা কেজি দরে বিক্রি হচ্ছে। এসব বাজারে মিনিকেট চাল প্রকারভেদে ৮২ থেকে ৯২ টাকা, নাজিরশাইল ৮৪ থেকে ৯০ টাকা, স্বর্ণা ৫৫ টাকা ও ২৮ বিক্রি হচ্ছে ৬৫ টাকা কেজি দরে। অন্যদিকে সপ্তাহ ব্যবধানে মাছের বাজার স্থিতিশীল রয়েছে।  এসব বাজারে প্রতিকেজি শিং মাছ চাষের (আকারভেদে) বিক্রি হচ্ছে ৪০০ থেকে ৬০০ টাকা, রুই দাম বেড়ে (আকারভেদে) ৩৮০ থেকে ৪৫০ টাকা, দেশি মাগুর ৮০০ থেকে ১০০০ টাকা, মৃগেল ৩৫০ থেকে ৪০০ টাকা, চাষের পাঙাস ২০০ থেকে ২৩০ টাকা, চিংড়ি ৭৫০ থেকে ১২০০ টাকা, বোয়াল ৬০০ থেকে ৮০০ টাকা, বড় কাতল ৪০০ থেকে ৫৫০ টাকা, পোয়া ৩৫০ থেকে ৪০০ টাকা, পাবদা ৪০০ থেকে ৪৫০ টাকা, তেলাপিয়া ২২০ টাকা, কই ২২০ থেকে ২৩০ টাকা, মলা ৫০০ টাকা, বাতাসি টেংরা ১৩০০ টাকা, টেংরা ৬০০ থেকে ৮০০ টাকা, কাচকি মাছ ৫০০ টাকা, পাঁচ মিশালি ২২০ টাকা, রুপচাঁদা ১২০০ টাকা, বড় বাইম ১২০০ থেকে ১৪০০ টাকা, দেশি কই ১২০০ টাকা, শোল ৬০০ থেকে ৮০০ টাকা, আইড় ৬০০ থেকে ৮০০ টাকা, বেলে ছ ৮০০ টাকা, কোরাল ৭০০ টাকা ও কাজলি মাছ  ৮০০ টাকা কেজি দরে বিক্রি হচ্ছে। এসব বাজারে গরুর মাংস প্রতি কেজি ৭৮০ থেকে ৮০০ টাকা, গরুর কলিজা ৮০০ টাকা, গরুর মাথার মাংস ৪৫০ টাকা, গরুর বট ৩৫০ থেকে ৪০০ টাকা ও খাসির মাংস ১২০০ টাকায় বিক্রি হচ্ছে। বাজারগুলোতে এক ডজন লাল ডিম বিক্রি হচ্ছে ১৩০ টাকা, হাঁসের ডিম ২২০ টাকা ও দেশি মুরগির ডিমের হালি ৯০ টাকায় বিক্রি করতে দেখা গেছে। এসএমএকে/আরবি"
https://www.banglanews24.com/daily-chittagong/news/bd/1527865.details,"চট্টগ্রাম: ৪৮ ঘণ্টায় ২৩৪ মিলিমিটার বৃষ্টি রেকর্ড করেছে পতেঙ্গা আবহাওয়া অফিস।  এর মধ্যে শুক্রবার (৩০ মে) সকাল নয়টা পর্যন্ত আগের ২৪ ঘণ্টায় বৃষ্টি হয়েছে ১৯২ মিলিমিটার। অতি ভারী বৃষ্টিতে তলিয়ে গেছে নগর ও বিভিন্ন উপজেলার নিম্নাঞ্চল। পতেঙ্গা আবহাওয়া অফিসের পূর্বাভাস কর্মকর্তা মো. ইসমাইল ভূঁইয়া বাংলানিউজকে জানান, ২৮ মে সকাল ৯টা থেকে আজ ৩০ মে সকাল ৯টা পর্যন্ত ১৯২ মিলিমিটার বৃষ্টি রেকর্ড হয়েছে পতেঙ্গায়।  সমুদ্রবন্দরগুলোকে ৩ নম্বর স্থানীয় সতর্কতা সংকেত এবং নদী বন্দরগুলোকে ২ নম্বর সংকেত দেখাতে বলা হয়েছে। তিনি জানান, অতি ভারী বৃষ্টি আজও অব্যাহত থাকবে।  পাহাড়ধসেরও আশঙ্কা আছে। লাইটার জাহাজের সিরিয়াল নির্ধারণকারী বিডব্লিউটিসিসি সূত্রে জানা গেছে, বৈরী আবহাওয়ার কারণে বৃহস্পতিবার (২৯ মে) লাইটার জাহাজ সিরিয়ালের বার্থিং মিটিং হয়নি।  বুধবার ২৬২টি লাইটার জাহাজ সিরিয়াল নিলেও বহির্নোঙরে গেছে ৪৬টি। সাগর উত্তাল থাকায় লাইটার জাহাজগুলো কর্ণফুলী নদীতে নোঙর করে আছে। এআর/টিসি"
https://www.banglanews24.com/career/news/bd/1527853.details,"ঢাকা: আকিজ বাশির গ্রুপ নিয়োগ বিজ্ঞপ্তি প্রকাশ করেছে।  বাণিজ্যিক কোম্পানিটি সিকিউরিটি অফিসার পদে জনবল নিয়োগের জন্য এ বিজ্ঞপ্তি দিয়েছে। প্রতিষ্ঠানের নাম: আকিজ বশির গ্রুপপদের নাম: সিকিউরিটি অফিসারপদসংখ্যা: নির্ধারিত নয় শিক্ষাগত যোগ্যতা: যেকোনো বিষয়ে স্নাতক ডিগ্রিঅন্যান্য যোগ্যতা: কর্মচারী, দর্শনার্থী, যানবাহন এবং অন্যান্য ব্যক্তির প্রবেশ ও বাইর হওয়া পর্যবেক্ষণে দক্ষতা।  অভিজ্ঞতা: সাত থেকে ১০ বছর, অবসরপ্রাপ্ত প্রতিরক্ষা বাহিনীর সদস্যরা আবেদন করতে পারবেন। চাকরির ধরন: ফুলটাইমকর্মক্ষেত্র: অফিসে প্রার্থীর ধরন: শুধু পুরুষ বয়সসীমা: ৩৫ থেকে ৪৫ বছর কর্মস্থল: কুমিল্লা, ফরিদপুর (বোয়ালমারী), নরসিংদী (পলাশ)বেতন: আলোচনা সাপেক্ষে অন্যান্য সুবিধা: প্রতিষ্ঠানের নীতিমালা অনুযায়ী আবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতে এখানে ক্লিক করুন।  আবেদনের শেষ সময়: ৪ জুন ২০২৫ আরবি"
https://www.banglanews24.com/horoscopes/news/bd/1527849.details,"আজ ১৬ জ্যৈষ্ঠ ১৪৩২, ৩০ মে ২০২৫, ০২ জিলহজ ১৪৪৬ রোজ শুক্রবার।  পাশ্চাত্য জ্যোতিষ শাস্ত্রমতে, ভাগ্য মানুষের ‘ভাগ্য’ ফেরায়, ভাগ্য মানুষের সঙ্গে করে বিড়ম্বনা। মেষ: পরিবারে আনন্দ থাকবে।  বন্ধুদের সঙ্গে সময় কাটাবেন।  ব্যস্ততার কারণে স্বাস্থ্যে বিপরীত প্রভাব পড়তে পারে।  ব্যবসায় লাভ হবে।  ভাগ্যের সঙ্গ পাবেন।  কোনো কাজই এড়িয়ে যাবেন না।  অতীতে দিয়ে থাকা ঋণের টাকা ফিরে পাবেন।  আয় বাড়বে। বৃষ: অফিসে কোনো সহকর্মীর সঙ্গে বিবাদ হতে পারে।  অবসাদ বজায় থাকবে।  কোনো অচেনা ব্যক্তির সঙ্গে অধিক চর্চা করবেন না।  কাজে মনোনিবেশ করতে পারবেন না।  পড়ুয়ারা পড়াশোনায় সমস্যার সম্মুখীন হবেন।  ব্যবসায়ীদের লাভ হবে। মিথুন: নতুন প্রকল্পে কাজ শুরুর সময় ভালোভাবে চিন্তা-ভাবনা করে নিন।  বন্ধুদের সঙ্গে ভালো সময় কাটাবেন।  শত্রু সক্রিয় থাকবে।  আর্থিক লাভের সম্ভাবনা রয়েছে।  পরিবারে সুখ-শান্তি থাকবে।  পড়ুয়ারা পড়াশোনায় মনোনিবেশ করবে। কর্কট: কথাবার্তার সময় সাবধানতা অবলম্বন করুন।  দাম্পত্য জীবন সুখে কাটবে।  আর্থিক পরিস্থিতি মজবুত থাকবে।  প্রায় সব কাজ পূর্ণ হবে।  যাত্রায় যেতে পারেন।  পরিবারের সদস্যদের সহযোগিতা লাভ করবেন। সিংহ: পরিবারের সদস্যদের সঙ্গে ঘুরতে যেতে পারেন।  দাম্পত্য জীবনে মাধুর্য থাকবে।  অন্য কারো বিবাদে জড়াবেন না।  অবসাদ থাকতে পারে।  সামাজিক কাজে অংশ নিতে পারেন।  আটকে থাকা কাজ পূর্ণ হবে। কন্যা: অচেনা ব্যক্তিদের থেকে দূরে থাকুন।  আত্মীয়দের সঙ্গে দেখা হবে।  অবসাদ এড়িয়ে চলুন।  আলস্য করবেন না।  দিন ভালো কাটবে।  ব্যবসা সংক্রান্ত কাজ পূর্ণ হবে।  পড়ুয়ারা সাফল্য লাভ করবে।  পরিবারে আনন্দের পরিবেশ থাকবে।  স্বাস্থ্য ভালো থাকবে। তুলা: চাকরিজীবীরা সুখবর পাবেন।  শিক্ষার্থীরা সাফল্য লাভ করবেন।  ব্যবসা ভালো চলবে।  ঝুঁকি নেবেন না।  নতুন ব্যক্তিদের সঙ্গে দেখা হবে।  আনন্দে দিন কাটবে।  জীবনসঙ্গীর সঙ্গে সময় কাটাতে পারেন।  ব্যবসা সংক্রান্ত সমস্যা দূর হবে। বৃশ্চিক: পড়ুয়াদের সমস্যার সমাধান হবে।  আনন্দে থাকবেন।  বাইরে যাওয়ার সময় সাবধানতা অবলম্বন করুন।  কাউকে ঋণ দেবেন না।  সময়ের মধ্যে কাজ পূর্ণ না হওয়ায় অবসাদে থাকবেন।  আর্থিক লাভ হবে।  ব্যবসা ভালো চলবে। ধনু: ক্যারিয়ার সংক্রান্ত কাজের জন্য পরিশ্রম করতে হবে।  পড়ুয়ারা সাফল্য লাভ করবেন।  স্বাস্থ্যে ওঠানামা থাকবে।  মেজাজ খিটখিটে থাকবে।  কারো সঙ্গে বিবাদের কারণে চিন্তিত থাকবেন।  চাকরিজীবীদের পদোন্নতি হতে পারে। মকর: জীবনসঙ্গীর স্বাস্থ্য চিন্তায় ফেলবে।  ব্যবসা সংক্রান্ত লেনদেনে সতর্ক থাকুন।  যাত্রায় যেতে পারেন।  আপাতত গুরুত্বপূর্ণ সিদ্ধান্ত এড়িয়ে চলুন।  ঝুঁকি নেবেন না।  কোনো অচেনা ব্যক্তির কথায় কান দেবেন না।  অনাবশ্যক ব্যয় হবে। কুম্ভ: চাকরিজীবীদের বদলি হতে পারে।  গাড়ি চালানোর সময় গাফিলতি করবেন না, আঘাত পেতে পারেন।  সামাজিক মানসম্মান বাড়বে।  ব্যবসা ভালো চলবে।  ব্যবসা বাড়ানোর পরিকল্পনা সফল হবে। মীন: অংশীদারিত্বের সময় ভালোভাবে চিন্তা-ভাবনা করে নিন।  নতুন কাজ শুরুর পরিকল্পনা করতে পারেন।  সবার সঙ্গে নিজের ব্যক্তিগত বিষয় নিয়ে আলোচনা করবেন না।  দিন ভালো কাটবে।  ঋণের টাকা ফিরে পাওয়ার সম্ভাবনা রয়েছে। আরবি"
https://www.banglanews24.com/saradesh/news/bd/1527845.details,"সিরাজগঞ্জ: সিরাজগঞ্জ সদর ও রায়গঞ্জ উপজেলায় পৃথক অভিযান চালিয়ে ১৬ টন ন্যায্যমূল্যের সরকারি চাল জব্দ করেছে যৌথবাহিনী।  এ ঘটনায় এক গুদাম মালিকসহ আটজনকে আটক করা হয়েছে। বৃহস্পতিবার (২৯ মে) রাতে সদর উপজেলার মালশাপাড়া ও রায়গঞ্জ উপজেলার চিরামপুর এলাকায় সেনাবাহিনীর নেতৃত্বে যৌথবাহিনী এ অভিযান চালায়। আটক ব্যক্তিরা হলেন- সিরাজগঞ্জ পৌর এলাকার নর্থ বেঙ্গল ফ্লাওয়ার মিলের মালিক মো. আব্দুল কাদের, রায়গঞ্জ উপজেলার চিরামপুর এলাকার মো. মাহফুজ হোসেন (২৫), মো. শাকিল হোসেন (২৮), মো. রাজু (২৫), মো. শরিফ হোসেন (৩৫), মো. আলমগীর হোসেন (৩৬), জাকির হোসেন (৩২) এবং মো. সাইফুল (৩৫)। সিরাজগঞ্জ সেনাক্যাম্প সূত্র জানায়, গোপন সংবাদের ভিত্তিতে সদর সেনা ক্যাম্পের নেতৃত্বে মালশাপাড়া এলাকায় নর্থ বেঙ্গল ফ্লাওয়ার মিলে অভিযান চালানো হয়।  এসময় ওই মিলের গুদাম ঘর থেকে ১০ টন সরকারি চাল উদ্ধার করা হয়।  পরে ঘটনাস্থলে নির্বাহী ম্যাজিস্ট্রেট আফিফান নজমুর উপস্থিতিতে গুদামের মালিক আব্দুল কাদেরকে আটক করা হয়। অপরদিকে রায়গঞ্জ উপজেলার চিরামপুর এলাকায় চালানো অভিযানে আরও ছয় টন সরকারি চাল উদ্ধার করা হয়।  এ ঘটনায় সাতজনকে আটক করা হয়েছে।  তাদের রায়গঞ্জ থানায় হস্তান্তর করা হয়েছে। রাতে রায়গঞ্জ থানার ভারপ্রাপ্ত কর্মকর্তা (ওসি) মাসুদ রানা জানান, আটক ব্যক্তিদের নামে মামলা হচ্ছে। সিরাজগঞ্জ সেনাক্যাম্পের অধিনায়ক লেফটেন্যান্ট কর্নেল জুনায়েদ বিন কবির বলেন, সিরাজগঞ্জ জেলার আর কোথাও গরিব-দুঃখীদের জন্য বরাদ্দ দেওয়া ন্যায্যমূল্যের চাল অবৈধভাবে গুদামজাত করা বন্ধে অভিযান চলবে। এসআই"
https://www.banglanews24.com/national/news/bd/1527833.details,"ঢাকা: ঈদুল আজহা শেষে ঘরমুখো মানুষের ফেরার সুবিধার্থে আন্তঃনগর ট্রেনের আসনের টিকিট বিশেষ ব্যবস্থায় অগ্রিম হিসেবে বিক্রি করছে বাংলাদেশে রেলওয়ে।  আজ বিক্রি হবে আগামী ৯ জুনের ট্রেনের টিকিট। শুক্রবার (৩০ মে) সকাল ৮টায় বিক্রি শুরু হয়েছে বাংলাদেশ রেলওয়ের পশ্চিমাঞ্চলে চলাচল করা ট্রেনগুলোর আসনের টিকিট।  এবং দুপুর ২টায় বিক্রি শুরু হবে পূর্বাঞ্চলে চলাচল করা ট্রেনগুলোর আসনের টিকিট।                                          যাত্রীদের সুবিধার্থে এবারো শতভাগ আসন অনলাইনে বিক্রি করা হবে। ঈদ উপলক্ষে রেলওয়ের নেয়া কর্মপরিকল্পনা থেকে জানা গেছে, আন্তঃনগর ট্রেনের ৯ জুনের আসনের টিকিট বিক্রি হবে আজ ৩০ মে; ১০ জুনের আসনের টিকিট বিক্রি হবে ৩১ মে; ১১ জুনের আসনের টিকিট বিক্রি হবে ১ জুন; ১২ জুনের আসনের টিকিট বিক্রি হবে ২ জুন; ১৩ জুনের আসনের টিকিট বিক্রি হবে ৩ জুন; ১৪ জুনের আসনের টিকিট বিক্রি হবে ৪ জুন এবং ১৫ জুনের আসনের টিকিট বিক্রি হবে ৫ জুন। আরও জানা গেছে, ঈদের পরে ৭ দিনের ট্রেনের আসনের টিকিট বিশেষ ব্যবস্থায় অগ্রিম হিসেবে বিক্রি করা হচ্ছে।  এ সময় কেনা টিকিটগুলো যাত্রীরা রেলওয়েকে ফেরত দিতে পারবেন না।  প্রতিজন টিকিটপ্রত্যাশী চারটি আসনের টিকিট একবার একসঙ্গে কিনতে করতে পারবেন।  একটির বেশি আসনের টিকিট কিনলে সহযাত্রীদের নাম টিকিট কেনার সময় লিখতে হবে। জেএইচ"
https://www.banglanews24.com/islam/news/bd/1527829.details,"আরবি ১২ মাসের সর্বশেষ মাস জিলহজ।  এ মাসের প্রথম ১৩ দিনের বিশেষ আমল কোরআন-হাদিসে বর্ণিত আছে। যার সংক্ষিপ্ত বিবরণ এখানে উল্লেখ করা হলো—
 
হজ করা : জিলহজ মাসের গুরুত্বপূর্ণ একটি আমল হজ।  হজ ইসলামের মৌলিক পাঁচ স্তম্ভের একটি।                                          এর মূল কাজগুলো ৮ জিলহজ থেকে ১২ জিলহজের মধ্যে সম্পন্ন করতে হয়।  হজ সামর্থ্যবানদের ওপর জীবনে একবার ফরজ হয়।  ইরশাদ হয়েছে, ‘মানুষের মধ্যে যার সেখানে যাওয়ার সামর্থ্য আছে, আল্লাহর উদ্দেশ্যে ওই গৃহের হজ করা তার জন্য অবশ্যকর্তব্য।  আর যে (এই নির্দেশ পালন করতে) অস্বীকার করবে তার জেনে রাখা উচিত যে আল্লাহ দুনিয়াবাসীদের প্রতি সামান্যও মুখাপেক্ষী নন।  ’ (সুরা আলে ইমরান, আয়াত : ৯৭)
যেহেতু হজে যেতে হলে আগে নিবন্ধন করতে হয়।  নিবন্ধনের পর সিরিয়াল পেতে পেতে দুই-তিন বছর সময় লেগে যায়।  তাই যে বছর হজে যাওয়ার দৃঢ়সংকল্প আছে—তার দুই-তিন বছর আগেই নিবন্ধন করতে হবে।  সার্বিক প্রস্তুতি গ্রহণ করতে হবে। 
 
কোরবানি করা : এ মাসের আরেকটি গুরুত্বপূর্ণ আমল কোরবানি, যা ১০, ১১ বা ১২ তারিখে সম্পন্ন করতে হয়।  এবং তা নিসাব পরিমাণ সম্পদের মালিকের ওপর ওয়াজিব—যিনি সাবালক ও সুস্থ মস্তিষ্কের অধিকারী।  মহানবী (সা.) সরাসরি কোরবানির ব্যাপারে নির্দেশিত হয়েছেন।  আল্লাহ বলেন, ‘তুমি তোমার রবের উদ্দেশ্যে সালাত আদায় করো এবং কোরবানি করো।  ’ (সুরা কাউসার, আয়াত : ২)
রাসুলে করিম (সা.) ইরশাদ করেছেন, ‘সামর্থ্য থাকা সত্ত্বেও যে ব্যক্তি কোরবানি করে না, সে যেন আমাদের ঈদগাহে না আসে।  ’ (মুসতাদরাকে হাকেম, হাদিস : ৭৫৬৬)
আর যাদের ওপর ওয়াজিব হয়নি, তারাও চাইলে সুন্নত হিসেবে কোরবানি করতে পারবে। 
 
বেশি বেশি নেক আমল করা : এ মাসের প্রথম ১০ দিনের যেকোনো নেক আমল আল্লাহর অনেক প্রিয়।  রাসুলুল্লাহ (সা.) ইরশাদ করেছেন, ‘আল্লাহর কাছে জিলহজের ১০ দিনের নেক আমলের চেয়ে অধিক প্রিয় অন্য কোনো দিনের আমল নেই।  ’ (বুখারি, হাদিস : ৯৬৯)
তাই প্রতিটি মুহূর্তে কোনো না কোনো নেক আমল করতে থাকা উচিত।  যে কাজই করি তা যেন হয় ইহকালীন বা পরকালীন কোনো কল্যাণে।  পাশাপাশি গুনাহ থেকে বিরত থাকাও বিশেষভাবে জরুরি। 
 
প্রথম ৯ দিন রোজা রাখা : জিলহজের প্রথম ৯ দিন রোজা রাখা মুস্তাহাব।  এর প্রতিটি রোজা এক বছরের রোজার সমতুল্য।  এবং প্রথম ১০ রাতে ইবাদত করা উত্তম।  এর প্রতিটি রাত লাইলাতুল কদর সমতুল্য।  নবীজি (সা.) ইরশাদ করেছেন, ‘জিলহজের ১০ দিনের ইবাদত আল্লাহর নিকট অন্য দিনের ইবাদতের তুলনায় বেশি প্রিয়।  প্রতিটি দিনের রোজা এক বছরের রোজার মতো।  আর প্রতি রাতের ইবাদত লাইলাতুল কদরের ইবাদতের মতো।  ’ (তিরমিজি : ১/১৫৮)
পুরো ৯ দিন রোজা রাখা সম্ভব না হলে যত দিন রোজা রাখা সম্ভব তত দিন রাখা যেতে পারে।  আর পুরো ১০ রাতে ইবাদত করা সম্ভব না হলে যত রাতে ইবাদত করা সম্ভব তত রাতে ইবাদত করা যেতে পারে।  এতেও সাওয়াব পাওয়া যাবে। 
 
বিশেষত আরাফার দিন রোজা রাখা : আরাফার দিন তথা ৯ জিলহজ রোজা রাখলে দুই বছরের (সগিরা) গুনাহ মাফ হয়ে যায়।  তাই এ দিন রোজা রাখার আপ্রাণ চেষ্টা করা উচিত।  নবীজি (সা.) বলেছেন, ‘আরাফার দিনের রোজার বিষয়ে আমি আল্লাহর কাছে প্রত্যাশা রাখি যে তিনি আগের এক বছরের এবং পরের এক বছরের গুনাহসমূহ ক্ষমা করে দেবেন।  ’ (মুসলিম, হাদিস : ১১৬২)
অতএব যে এলাকায় যখন জিলহজের ৯ তারিখ হবে সে এলাকায় তখন রোজা রাখলে এ ফজিলত লাভ করবে, ইনশাআল্লাহ। 
 
নখ-চুল ইত্যাদি না কাটা : যারা কোরবানি করার ইচ্ছা করবে তাদের জন্য জিলহজ মাসের প্রথম থেকে কোরবানি করা পর্যন্ত নখ-চুল ইত্যাদি কাটা থেকে বিরত থাকা মুস্তাহাব।  রাসুলুল্লাহ (সা.) বলেছেন, ‘যখন জিলহজের প্রথম দশক শুরু হবে তখন তোমাদের মধ্যে যে কোরবানি করবে সে যেন তার চুল ও নখ না কাটে।  ’ (মুসলিম, হাদিস : ১৯৭৭)
তবে কোরবানি করতে অক্ষম ব্যক্তি ঈদের পর নখ-চুল ইত্যাদি কাটলে তার পূর্ণ একটি কোরবানির সওয়াবের কথা হাদিস দ্বারা প্রমাণিত।  (আবু দাউদ, হাদিস : ২৭৮৯)
এমনকি এ সময় বাচ্চাদের নখ-চুল কাটা থেকে বিরত থাকাও ভালো।  অতএব জিলহজ আগমনের আগেই নখ-চুল ইত্যাদি কেটে পরিপাটি হয়ে থাকা বাঞ্ছনীয়। 
 
তাকবিরে তাশরিক পড়া : ৯ জিলহজ ফজর থেকে ১৩ জিলহজ আসর পর্যন্ত মোট ২৩ ওয়াক্ত নামাজ।  এর প্রত্যেক ফরজ নামাজের পর একবার তাকবিরে তাশরিক পড়া ওয়াজিব।  চাই জামাতে নামাজ পড়া হোক বা একাকি, পুরুষ হোক বা নারী, মুকিম হোক বা মুসাফির।  তাকবিরে তাশরিক পুরুষের জন্য জোরে পড়াও ওয়াজিব।  তাকবিরে তাশরিক হলো, ‘আল্লাহু আকবার আল্লাহু আকবার, লা ইলাহা ইল্লাল্লাহু ওয়াল্লাহু আকবার, আল্লাহু আকবার ওয়ালিল্লাহিল হামদ।  ’
 
ঈদুল আজহার নামাজ পড়া : ঈদুল আজহার নামাজ প্রত্যেক সুস্থ মস্তিষ্কসম্পন্ন পুরুষের ওপর ওয়াজিব।  সূর্যোদয়ের ২০-৩০ মিনিট পর থেকে দ্বিপ্রহরের পূর্ব পর্যন্ত ঈদের নামাজ পড়া যায়।  নবীজি (সা.) ঈদুল আজহার নামাজ সাধারণত সূর্যোদয়ের আধাঘণ্টা থেকে এক ঘণ্টার মধ্যে আদায় করতেন।  ঈদুল আজহার নামাজ একটু তাড়াতাড়ি পড়াই উত্তম।  তবে প্রয়োজনে কিছুটা বিলম্ব করাও নিষিদ্ধ নয়। 
লেখক : মুফতি মুহাম্মাদ ইসমাঈল, মুহাদ্দিস। এসআই"
https://www.banglanews24.com/lifestyle/news/bd/1527825.details,"ভয়ের বিষয় নিয়ে ইতিবাচক চিন্তা করুন।  পরিবার ও বন্ধু-বান্ধবদের মধ্যে বিষয়গুলো শেয়ার করুন। কেউ ভয় পান অনেক মানুষের সামনে দাঁড়িয়ে কথা বলতে, কেউ ভয় পান পানিতে নামতে, আবার কেউ বা ছোট্ট একটি ইনজেকশন দেখে যমের মতো ভয় পান।                                          তবে প্রতিদিনের জীবনে এমন অনেক ভয়কে জয় করেই আমাদের সামনের দিকে এগিয়ে যেতে হয়।  এভাবেই মানুষ হিসেবে আমাদের উন্নতি হয়। ভয় মানুষের একটি স্বাভাবিক অনুভূতি, যুগ যুগ ধরে ভয় মানুষকে বিপজ্জনক পরিস্থিতি এড়িয়ে বেঁচে থাকতে সাহায্য করছে।  কিন্তু এ ভয় যখন অতিরিক্ত হয়ে যায় বা নিয়ন্ত্রণের বাইরে চলে যায়, তখন তা আমাদের স্বপ্ন পূরণে বাধা হয়ে দাঁড়ায়।  তাই চলুন আজকের এই বিশেষ দিবসে জেনে নেওয়া যাক প্রতিদিনের জীবনে ভয়ের বাধাগুলো অতিক্রম করে কীভাবে আত্মবিশ্বাসী হয়ে উঠবেন। কোনো বিষয়ে যদি আপনার মধ্যে ভয় কাজ করে, যা আপনার জীবনকে কঠিন করে তোলে, তাহলে এটিকে ধামাচাপা দেওয়ার চেষ্টা করবেন না।  এতে আপনার আচরণে বিরূপ প্রভাব পড়বে।  এমনকি অন্যেরা আপনাকে ভুলও বুঝতে পারে।  তাই প্রথমে নিজের কাছেই নিজের ভয়টি স্বীকার করুন।  কেননা, আত্মোন্নয়ের যাত্রার প্রথম ধাপটি হলো নিজের সঙ্গে সততা। আপনার ভয়ের কারণ বোঝার চেষ্টা করা।  আপাতদৃষ্টিতে মনে হতে পারে যে এর পেছনে কোনো কারণ নেই।  কিন্তু একটু গভীরভাবে ভাবলে দেখবেন বড় কোনো ফোবিয়া ছাড়া অন্যান্য ভয়গুলোর পেছনে কারণ খুঁজে পাবেন।  এমনকি ফোবিয়ারও চিকিৎসা সম্ভব।  কিন্তু সেক্ষেত্রে মনোরোগ চিকিৎসকের পরামর্শ নেওয়া ভালো। ভয়ের কারণ বোঝার পর দিয়ে চিন্তা করুন।  ভেবে দেখুন যে যৌক্তিকভাবে আদৌ কি এতো ভয় পাওয়ার কোনো কারণ আছে? আরও ভাবুন, আপনি ভয়ের যে কারণটি খুঁজে পেয়েছেন, তা কি আদৌ আপনার বর্তমান জীবনে এখনও উপস্থিত আছে? এভাবে ধাপে ধাপে যুক্তির সিড়ি বেয়ে এক সময় আপনি ভয়টির ঊর্ধ্বে উঠে যাবেন। ভয়ের সঙ্গে যুদ্ধের প্রক্রিয়াটি সহজ নয়।  কারও জন্য এটি অল্প সময়ের বিষয়, কারও জন্য কয়েক বছরও লেগে যেতে পারে।  তাই ধীরে ধীরে ছোট পদক্ষেপ নিন।  তাড়াহুড়া করবেন না।  তবে হাল ছেড়ে দিবেন না। এমন হতে পারে যে, অনেকদিন ধরে চেষ্টা করেও আপনার মনে হচ্ছে কোনো উন্নতি হচ্ছে না।  আপনি একা পারছেন না।  সে ক্ষেত্রে কাউন্সেলর বা চিকিৎসকের পরামর্শ নিতে মোটেও সংকোচ করবেন না।  মনোবিজ্ঞানীদের মতে, ভয়কে এড়িয়ে না গিয়ে এর মুখোমুখি হওয়াই সবচেয়ে ভালো সমাধান।  ধীরে ধীরে অভ্যস্ত হলে ভয় কমে যায়। জেএইচ"
https://www.banglanews24.com/islam/news/bd/1527821.details,"যে ইবাদত মহান রাব্বুল আলামিন আল্লাহ তাআলার সন্তুষ্টি পাওয়ার জন্য নয়, বরং সমাজ ও মানুষকে দেখানোর জন্য।  এ ধরনের ইবাদতের কোনো মূল্য নেই এবং এই আমল কোনো কাজে আসবে না। উল্লেখ্য, লোকে ভালো বলার জন্য, পরহেজগার বলার জন্য, মুমিন ভাবার জন্য এমন ইবাদত করা হারাম।                                          আর তাই রিয়াকে আরেকভাবে গোপন শিরক ও বলা হয়। মহানবী রাসূলুল্লাহ সাল্লাল্লাহু আলাইহে ওয়া সাল্লাম বলেন, ‘ইবাদতের মধ্যে একটি ধূলিকণা পরিমাণ লোক দেখানো মনোভাব থাকলে আল্লাহ তাআলা ঐ ইবাদত কবুল করেন না’। স্বয়ং রাব্বুল আলামিন আল্লাহ তাআলা পবিত্র কোরআনুল কারিমে রিয়া নিয়ে বলেন, ‘নিশ্চয়ই মুনাফিকরা আল্লাহর সঙ্গে প্রতারণা করতে চায়।  অথচ তিনিও তাদের সঙ্গে প্রতারণা করতে সক্ষম।  যখন তারা সালাতে দাঁড়ায় তখন আলস্যভরে দাঁড়ায়।  তারা লোকদের দেখায় যে তারা সালাত আদায় করছে, কিন্তু আল্লাহকে তারা কমই স্মরণ করে’।  (সূরা: নিসা, আয়াত: ১৪২) কেউ মহান আল্লাহর সন্তুষ্টির জন্য কোনো ইবাদত শুরু করার পরে যদি শয়তানের খপ্পরে পড়ে তার মানসিকতায় লোক দেখানো ভাব চলে আসে কিন্তু সে তা অগ্রাহ্য করে, ঘৃণা করে তার থেকে সরে আসার চেষ্টা করে, তাহলে তার সে ইবাদত শুদ্ধ হবে। কিন্তু যদি তা না করে লোক দেখানো মনোভাব বজায় রেখে অন্তরে আনন্দ অনুভব করে, তাহলে তার আমল বাতিল হয়ে যাবে।  মহান আল্লাহর ইবাদত করার সময় তাই এই ধরনের মনোভাব যেন আসতে না পারে সে জন্য ইবাদতে একাগ্রচিত্তে দাঁড়ানো উচিত।  যে ব্যাক্তি লোক দেখানো কাজ করবে কেয়ামতের দিন তাকে হে রিয়াকারি! হে বিশ্বাসঘাতক! হে অবাধ্য! হে ক্ষতিগ্রস্থ! এ ৪টি বিশেষ নামে সম্বোধন করা হবে।  এরপর তাকে বলা হবে হে ধোঁকাবাজ! তোমার আমল সব বাতিল হয়ে গেছে, তোমার প্রতিদান নষ্ট হয়ে গেছে, আমার কাছে তোমার কিছু পাওনা নেই।  তুমি যে উদ্দেশ্যে বা যার জন্য কাজ করেছ যাও তার কাছে গিয়ে তোমার পাওনা বুঝে নাও।  (সহিহ আল বুখারি) অনেক মসজিদে দেখা যায়, কেউ দান-খয়রাত করলে তার নাম প্রচার করা হয়।  জুমার দিন দানকারী ব্যক্তিদের নামের তালিকা মাইকে বলা হয়।  অথচ ইসলামে নির্দেশ আছে, তোমারা এমনভাবে দান করো যাতে ডান হাতে দান করলে বাম হাত টের না পায়। মহান আল্লাহর সন্তুষ্টির জন্য গরীব, দুঃখী, মসজিদ, মাদরাসা, ফকির, মিসকিনদের দান করা অতি উত্তম ইবাদত, তবে তা প্রচার করতে হবে এমন কোনো কারণ নেই।  প্রচার করতে গিয়ে অনেক ক্ষেত্রে এ ইবাদত রিয়াতে পরিণত হওয়ার সম্ভাবনা থেকে যায়। যে ব্যক্তি মহান আল্লাহর সন্তুষ্টির সঙ্গে মানুষের সন্তুষ্টি লাভের জন্য আমল করবে তার আমল নষ্ট হয়ে যাবে।  মহান আল্লাহ তাআলা স্পষ্ট ভাষায় বলেন, ‘কেউ কখনো কোনো আমল করে এবং তাতে আমার সঙ্গে শরিক করে আমি তাকে ও তার আমল উভয়কে বর্জন করি’। কেউ কোনো ইবাদত আরম্ভ করার পর বা মাঝে যদি কেউ এসে জায়, দেখে ফেলে তাহলে উল্লসিত হয়ে আরো সুন্দরভাবে ইবাদত করলে সে ইবাদত রিয়া বলে গণ্য হবে।  মানুষের মুখে ইবাদতের প্রশংসা শুনে আনন্দিত হওয়া বা গর্ববোধ করাও রিয়া। একবার মহানবী সাল্লাল্লাহু আলাইহি ওয়া সাল্লাম সাহাবিদের উদ্দেশ্যে বলেন, ‘আমি তোমাদের ব্যাপারে ছোট শিরক থেকে খুব ভয় করছি।  সাহাবিরা বললেন– ইয়া রাসূলুল্লাহ! ছোট শিরক কি? রাসূলুল্লাহ (সা.) বললেন, তা হলো ‘রিয়া’ বা লোক দেখানো ইবাদত।  যেদিন আল্লাহ তাআলা বান্দাদের আমলের পুরস্কার প্রদান করবেন, সেদিন রিয়াকারীদেরকে বলবেন- যাও, দুনিয়াতে যাদেরকে দেখানোর জন্য আমল করতে, তাদের কাছে যাও।  দেখো, তাদের কাছ থেকে কোনো পুরস্কার পাও কিনা’? (মুসনাদে আহমাদ, সহিহ ইবনে খুজায়মা ) এ হাদিস দ্বারা রোজ কেয়ামতের দিন রিয়াকারীর পরিণতি সম্পর্কে ধারণা পাওয়া যায়। মহান আল্লাহ তাআলা পবিত্র কোরআন শরিফে আরো বলেন, ‘আমি (আল্লাহ্‌) ছাড়া অন্যের সন্তুষ্টির জন্য তারা যেসব আমল করবে, আমি তাদের কৃতকর্মের প্রতি মনোনিবেশ করব, অতঃপর সেইগুলোকে বিক্ষিপ্ত ধূলিকণায় পরিণত করে দেব’।  (সূরা: আল-ফুরকান, আয়াত: ২৩) হজরত ইবন আব্বাস (রা.) থেকে বর্ণিত, মহানবী (সা.) বলেছেন, ‘যে ব্যক্তি মানুষকে শুনানোর জন্য কাজ করে আল্লাহ তার বদলে তাকে (কেয়ামতের দিন) শুনিয়ে দেবেন।  আর যে লোক দেখানোর জন্য কাজ করে আল্লাহ তার বদলে তাকে (কেয়ামতের দিন) দেখিয়ে দেবেন’।  (সহীহ বুখারী) অনেককে দেখা যায় ইবাদত করে ফলাও করে প্রচার করতে।  অনেকে দান-সদকা করে তা প্রচার করতে থাকেন।  আমল সর্বদা আল্লাহর সন্তুষ্টির জন্য হতে হবে।  আমাদের দেশে রমজান মাসে হুড়োহুড়ি করে জাকাত নিতে গিয়ে মানুষ পদদলিত হয়।  আবার হজে গিয়ে সেলফি তুলে তা সামাজিক মাধ্যমে ছড়িয়ে দেয়।  এ ধরনের বিভিন্ন পদ্ধতি রিয়া ভাব জাগ্রত করে।  আর যদি তা-ই হয়; তবে সে আমল কবুল হবে না।  দুনিয়াবি লাভের উদ্দ্যেশ্যেও ইবাদতের চিন্তা আনা হারাম।  এতেও কোনো লাভ হয় না। ইবাদত কবুল হওয়ার জন্য নিয়ত একটি বড় বিষয়।  আমরা যখন কিছু করার মনস্থির করি তখন তাকে নিয়ত বলে।  যদি নিয়ত পরিস্কার থাকে তাহলে আল্লাহ তাআলার কাছে সে ইবাদত কবুল হয়ে জাবে।  যদি নিয়ত শুদ্ধ না হয় মহান আল্লাহর সন্তুষ্টির জন্য না হয় তবে সে আমলের মূল্যায়ন নেই।  মহানবী (সা.) বলেন, ‘নিশ্চয় আল্লাহ তাআলা তোমাদের বাহ্যিক আকৃতি এবং সম্পদের প্রতি তাকান না; বরং তিনি তাকান তোমাদের অন্তর এবং আমলের প্রতি’।  (মুসলিম) জেএইচ"
https://www.banglanews24.com/feature/news/bd/1527817.details,"ক্রিস্টোফার কলম্বাস (১৪৫১-১৫০৬) যিনি মহাসমুদ্রে দুঃসাহসী একজন অভিযাত্রী।  তিনিই প্রথম বিশাল অচেনা, অজানা আটলান্টিক মহাসাগর পাড়ি দেয়ার দুঃসাহস করেছিলেন। সময় গড়ায় তার নিজস্ব গতিতে, সমৃদ্ধ হয় মানবসভ্যতা।                                          বিভিন্ন ঘটনা-দুর্ঘটনা, মনীষী কিংবা মহামানবের জন্ম-মৃত্যুর মাধ্যমে ধীরে ধীরে তৈরি হয় ইতিহাস, উন্মোচিত হয় জগতের নতুন নতুন দিগন্ত।  বছরের পর বছর পেছনে ফিরে তাকালে ঠিক আজকের এই দিনে এমন অনেক ঘটনা, অনেক আলোচিত-সমালোচিত ব্যক্তির জন্ম-মৃত্যু জানতে পারি আমরা।  তাই ইতিহাসের দিনপঞ্জি মানুষের কাছে সব সময় গুরুত্ব বহন করে। আজ শুক্রবার, ৩০ মে ২০২৫।  এক নজরে দেখে নিন ইতিহাসে এই দিনে ঘটে যাওয়া উল্লেখযোগ্য ঘটনা, বিশিষ্টজনের জন্ম-মৃত্যুদিনসহ গুরুত্বপূর্ণ আরও কিছু বিষয়। ঘটনাবলি ১৪৫৩ - উসমানীয়দের (অটোমান সাম্রাজ্য) কনস্টানটিনোপল জয়। 
১৪৯৮ - ক্রিস্টোফার কলম্বাস তৃতীয় সমুদ্র যাত্রা শুরু করেন। 
১৫৩৯ - স্বর্ণ অনুসন্ধানের জন্য হেরনান্দো দি সতো টম্পা সাগর উপকূলে উপনীত হন ৬০০ সৈন্যসহ। 
১৬৩১ - ফ্রান্সের প্রথম সংবাদপত্র লা গ্যাজেট প্রকাশিত হয়। ১৮০৭ - মোস্তফা চতুর্থ কর্তৃক তুরস্কের সুলতান সেলিম তৃতীয় ক্ষমতাচ্যুত। 
১৮৫৯ - ইংল্যান্ডের বিগ বেন ঘড়ি প্রথমবারের মতো বেজে উঠে। 
১৮৯৯ - কলকাতার ঘরে ঘরে বৈদ্যুতিক সরবরাহ শুরু। 
১৯১৩ - আলবেনিয়া নতুন রাষ্ট্রের মর্যাদা পায়। 
১৯১৮ - প্রথম বিশ্বযুদ্ধ চলাকালে ফ্রান্সের উত্তর-পূর্বাঞ্চলে মারনে নদীর কাছে জার্মান ও মিত্রবাহিনীর মধ্যে সংঘর্ষের সমাপ্তি ঘটে। 
১৯১৯ - জালিয়ানওয়ালাবাগ হত্যাকাণ্ড এর প্রতিবাদে রবীন্দ্রনাথ নিজের হাতে নাইটহুড ত্যাগের অবিস্মরণীয় চিঠি লেখেন তৎকালীন বড়লাট চেমসফোর্ডকে। 
১৯৫৩ - নিউজিল্যান্ডের হিলারি ও নেপালের তেনজিংয়ের এভারেস্ট শৃঙ্গ জয়। 
১৯৫৪ - শেরেবাংলা ফজলুল হক এর নেতৃত্বাধীন যুক্তফ্রন্ট মন্ত্রিসভা বাতিল।  পূর্ববাংলায় গভর্নর শাসন জারি। 
১৯৬৭ - নাইজেরিয়ার দক্ষিণ-পূর্বাঞ্চলীয় প্রদেশ বিয়াফ্রা (১৯৬৭-৭০) স্বাধীনতা ঘোষণা করে, এর ফলে গৃহযুদ্ধ শুরু হয়। 
১৯৮১-বাংলাদেশে চট্টগ্রাম সার্কিট হাউসে বিপথগামী কিছু সেনার হাতে রাষ্ট্রপতি জিয়া নিহত,ব্যর্থ সেনা অভ্যুত্থান সংঘটিত। 
১৯৯০ - বরিস ইয়েলৎসিন রাশিয়ার প্রেসিডেন্ট নির্বাচিত। 
১৯৯১ - ক্রোয়েশিয়া স্বাধীনতা ঘোষণা করে। 
১৯৯৬ - বেনজামিন নেতানিয়াহু ইজরায়েলের প্রধানমন্ত্রী নির্বাচিত। 
১৯৯৭ - বাংলাদেশের তৎকালীন আওয়ামী লীগ সরকার কর্তৃক শুক্রবার-শনিবার দু’দিন সরকারি ছুটি ঘোষণা করে। 
১৯৯৮ - আফগানিস্তানের উত্তরাঞ্চলে এক ভূমিকম্পে ৫০০০ লোক নিহত হয়। 
১৯৯৯ - নাইজেরিয়ায় সামরিক শাসনের অবসান।  ওলসেগুন ওবাসাঞ্জো ১৫ বছরের মধ্যে নাইজেরিয়ার প্রথম বেসামরিক প্রেসিডেন্ট নির্বাচিত। জন্ম
 
১০১০ - সম্রাট রেনজং, চীনা সম্রাট। 
১৪২৩ - জর্জ ভন পারবেচ, জার্মান গণিতবিদ ও জ্যোতির্বিদ। 
১৪৬৪ - বারবারা অব ব্র্যান্ডেনবার্গ, বোহেমিয়ান রানি। 
১৫৯৯ - স্যামুয়েল বোচার্ট, ফরাসি প্রোটেস্ট্যান্ট বাইবেল পণ্ডিত। 
১৮১৪ - মিখাইল বাকুনিন, বিখ্যাত রুশ বিপ্লবী এবং সম্মিলিত নৈরাজ্যবাদ তত্ত্বের প্রবক্তা। 
১৮৭৯ - কলিন ব্লাইদ, প্রথিতযশা ইংরেজ আন্তর্জাতিক ক্রিকেটার ছিলেন। 
১৮৯৫ - মরিস টেট, ইংলিশ ক্রিকেটার। 
১৮৯৯ - আরভিং থালবার্গ, মার্কিন চলচ্চিত্র প্রযোজক। 
১৯০৮ - নোবেল পুরস্কার বিজয়ী সুইডিশ পদার্থবিজ্ঞানী ও প্রকৌশলী উলফ গোস্তা আল্‌ফভেন। 
১৯১৭ - মার্কিন রাষ্ট্রপতি জন এফ কেনেডি। 
১৯২৮ - আনিয়েস ভারদা বেলজিয়ামে জন্মগ্রহণকারী ফরাসি চলচ্চিত্র পরিচালক, আলোকচিত্রী ও চিত্রশিল্পী। 
১৯৩৪ - অ্যালেক্সি লিওনভ, সোভিয়েত ইউনিয়ন তথা রাশিয়ান নভোচারী। 
১৯৪০ - জগমোহন ডালমিয়া, বিশিষ্ট ভারতীয় ক্রিকেট প্রশাসক ছিলেন। 
১৯৪৯ - বব উইলিস, ইংরেজ আন্তর্জাতিক ক্রিকেট তারকা ছিলেন। 
১৯৫০ - ধৃতিমান চট্টোপাধ্যায়, ভারতীয় বাঙালি অভিনেতা। 
১৯৫০ - পরেশ রাওয়াল, ভারতীয় চলচ্চিত্র অভিনেতা। 
১৯৭৫ - ম্যারিসা ম্যায়ের, আমেরিকান ব্যবসায়িক নির্বাহী। 
১৯৮০ - স্টিভেন জেরার্ড, ইংলিশ ফুটবলার। 
১৯৯০ - আন্দ্রেই লোকতিয়োনোভ, রাশিয়ান আইস হকি খেলোয়াড়
১৯৯১ - জোনাথন ফক্স, ইংরেজ সাঁতারু
১৯৯২ - ড্যানিয়েল হেরাল্ড, ইংরেজ অভিনেতা
২০০১ - হীরা, মণি, মুক্তা বাংলাদেশের প্রথম ত্রয়ী টেস্টটিউব বেবী মৃত্যু ১৪৩১ - জোন অফ আর্ক, পরাধীন ফ্রান্সের মুক্তিদাত্রী বীর কন্যা এবং রূপকথাতুল্য এক নেত্রী। ১৫৯৩ - ক্রিস্টোফার মার্লো, ইংরেজ নাট্যকার, কবি ও অনুবাদক। 
১৬০৬ - গুরু অর্জন, শিখধর্মের প্রথম শহিদ ও দশ জন শিখ গুরু মধ্যে পঞ্চম। 
১৭৪৪ - আলেকজান্ডার পোপ, অষ্টাদশ শতকের জনপ্রিয় ইংরেজ কবি। 
১৭৭৮ - ভলতেয়ার, ফরাসি লেখক ও দার্শনিক। 
১৭৭৮ - ফ্রান্সের বিখ্যাত দার্শনিক ও লেখক ফ্রান্সোয়া মেরি আরোয়া। 
১৯০৩ - সার্বিয়ার রাজা আলেকজান্ডার আর্বোনোভিচ। 
১৯১২ - মার্কিন বিমান আবিষ্কারক উইলবার রাইট। 
১৯৪১ - প্রজাধীপক, থাই রাজা। 
১৯৫৭ - ভাদুড়ি মহাশয় - মহর্ষি নগেন্দ্রনাথ প্রচারিত যোগ - ভক্তি মার্গের সিদ্ধ সাধক, নগেন্দ্র মঠের প্রথম মোহন্ত ধ্যান প্রকাশ ব্রহ্মচারী। 
১৯৬০ - বরিস লেয়োনিদভিচ পাস্তের্নাক, রুশ সাহিত্যের অন্যতম বিখ্যাত কবি, ঔপন্যাসিক এবং অনুবাদক। 
১৯৬৫ - লুই ইয়েল্ম্‌স্লেভ, ডেনীয় ভাষাবিজ্ঞানী। 
১৯৮১ - জিয়াউর রহমান, বাংলাদেশের সাবেক রাষ্ট্রপতি ও সেনাপ্রধান এবং বীর উত্তম উপাধিপ্রাপ্ত মুক্তিযোদ্ধা। ৎ
১৯৮৪ - বাঙালি লেখিকা ও ঔপন্যাসিক শান্তা দেবী (নাগ)। 
২০০৬ - রবার্ট স্টার্লিং, আমেরিকান অভিনেতা। 
২০১১ - রোজালিন ইয়ালো, আমেরিকান চিকিৎসক, পদার্থবিদ এবং রেডিওইমিউনোঅ্যাসে। 
২০১২ - অ্যান্ড্রিউ ফিল্ডিং হ্যাক্সলি, ইংরেজ শরীরতত্ত্ববিদ এবং জীবপদার্থ বিজ্ঞানী। 
২০১৩ - ঋতুপর্ণ ঘোষ, ভারতীয় চলচ্চিত্র পরিচালক অভিনেতা লেখক ও গীতিকার। জেএইচ"
https://www.banglanews24.com/international/news/bd/1527813.details,"বিয়ের উপহারসামগ্রী হিসেবে আসে পার্সেল।  আর সেই পার্সেলের ভেতরে ছিল প্রাণঘাতী বোমা। ঘটনাটি ঘটে ভারতের ওড়িশার বোলাঙ্গির জেলার পাটনাগড় শহরে সাত বছর আগে।  সেই ঘটনায় করা হত্যা মামলার প্রধান আসামিকে সম্প্রতি যাবজ্জীবন কারাদণ্ডের নির্দেশ দিয়েছে ওই রাজ্যের এক আদালত। মামলার বাদীপক্ষের যুক্তি শুনে আদালত মন্তব্য করেন, এটি ছিল একটি ‘ঘৃণ্য’ অপরাধ।  তবে আদালতের মতে, এটি ‘সবচেয়ে বিরল ও ভয়াবহ’ ধরনের মামলা নয়, যার জন্য মৃত্যুদণ্ড প্রযোজ্য।  তাই আদালত আসামিকে মৃত্যুদণ্ড না দিয়ে যাবজ্জীবন কারাদণ্ডের রায় দেন। আসামির নাম পুঞ্জিলাল মেহের।  বহুচর্চিত মামলাটি ‘ওয়েডিং বম্ব’ (বিয়ে বোমা) হত্যা মামলা নামে পরিচিত। পাটনাগড় শহরে ২০১৮ সালের ১৭ ফেব্রুয়ারি বিয়ে হয় সফ্টওয়্যার ইঞ্জিনিয়ার সৌম্য শেখর সাহু ও রিমার।  বিয়ের পাঁচদিন পর উপহারের নাম করে পার্সেলে করে পাঠানো এক বোমা।  নবদম্পতি ওই পার্সেল খোলামাত্রই বিস্ফোরণ হয়। এতে সৌম্য শেখর সাহু ও তার দাদি জেমামণি সাহুর মৃত্যু হয় এবং সৌম্যর স্ত্রী রিমা গুরুতর আহত হন। অভিযুক্ত পুঞ্জিলাল মেহের ওই পরিবারের পূর্বপরিচিত ছিলেন।  নিহত যুবকের মা সংযুক্তা সাহুর সাবেক সহকর্মী ছিলেন তিনি।  কলেজের এক সাবেক অধ্যক্ষ ছিলেন পুঞ্জিলাল।  তার বয়স এখন ৫৬ বছর। মামলার তদন্তকারীরা জানান, পুঞ্জিলাল পেশাগত দ্বন্দ্বের কারণে দীর্ঘদিন ধরে সংযুক্তা সাহুর ওপর ক্ষুব্ধ ছিলেন।  এক পর্যায়ে তিরি পরিকল্পনা করে এই পার্সেল বোমা হামলা চালান।  তিনি ভুয়া নাম ও ঠিকানা ব্যবহার করে রায়পুর থেকে বোমাটি কুরিয়ার করেন।  এ কাজের জন্য তিনি এমন একটি কুরিয়ার সার্ভিস বেছে নেন যেখানে সিসিটিভি বা পার্সেল স্ক্যানিং ছিল না। সূত্র: বিবিসি এসএএইচ "
https://www.banglanews24.com/national/news/bd/1527809.details,"প্রধান উপদেষ্টা অধ্যাপক ড. মুহাম্মদ ইউনূস বলেছেন, ‘দেশের সব রাজনৈতিক দল নয়, শুধুমাত্র একটি নির্দিষ্ট দল ডিসেম্বরেই জাতীয় নির্বাচন চায়। ’ জাপানে অনুষ্ঠিত ‘নিক্কেই ফোরাম: ফিউচার অব এশিয়া’ শীর্ষক এক আন্তর্জাতিক সম্মেলনের বাংলাদেশের নির্বাচন নিয়ে প্রশ্ন করা হলে তিনি এ মন্তব্য করেন। ঢাকায় রাষ্ট্রীয় টেলিভিশন বিটিভি এবং বেশ কয়েকটি বেসরকারি চ্যানেল প্রধান উপদেষ্টার এ বক্তব্য সম্প্রচার করেছে। নির্বাচন কবে নাগাদ হতে পারে প্রশ্নের জবাবে ড. ইউনূস বলেন, জাতীয় নির্বাচন ২০২৫ সালের জুনের মধ্যেই অনুষ্ঠিত হবে; তবে সেটা চলতি বছরের ডিসেম্বরেও হতে পারে।                                          তবে নির্বাচন কবে হবে, তা অনেকটাই নির্ভর করছে কাঙ্ক্ষিত সংস্কার কতটা বাস্তবায়িত হয়েছে তার ওপর। এ সময় তিনি বলেন, ‘যারা ডিসেম্বরেই নির্বাচন চাচ্ছে, তারা আসলে সব রাজনৈতিক দল নয়—শুধু একটি নির্দিষ্ট দল এই দাবি করছে। ’ সংস্কার, বিচার এবং নির্বাচন — এই তিনটি লক্ষ্য নিয়েই অন্তর্বর্তী সরকার কাজ করছে বলে জানান ড. ইউনূস। প্রধান উপদেষ্টা বলেন, ‘আমরা যদি দেশ ও প্রতিষ্ঠানগুলোকে আগের অবস্থায় ফিরিয়ে দিয়ে যেতে চাই, তাহলে ডিসেম্বরেই নির্বাচন সম্ভব।  আবার আমরা যদি কিছু সংস্কার করি এবং বাকি সংস্কারের জন্য অপেক্ষা করতে চাই, তবু ডিসেম্বরেই নির্বাচন করা যেতে পারে।  কিন্তু যদি আমরা একটি ভালো সংস্কার কাঠামো গড়তে চাই, তাহলে আরও ছয় মাস সময় নিতে হতে পারে। ’ এনডি/এসএএইচ"
https://www.banglanews24.com/politics/news/bd/1527797.details,"জাতীয় নাগরিক পার্টির (এনসিপি) উত্তরাঞ্চলের মুখ্য সংগঠক সারজিস আলম বলেছেন, ‘বাংলাদেশে ৪৫টি রাজনৈতিক দলের মধ্যে একটি দলের কথামতো সরকারপ্রধান সিদ্ধান্ত দিতে পারেন  না।  সব দলের সিদ্ধান্ত নিয়ে সরকারপ্রধান নির্বাচনী সিদ্ধান্ত নেবেন। বৃহস্পতিবার (২৯ মে) বিকেলে লালমনিরহাটের হাতীবান্ধা উপজেলার মেডিকেল মোড়ে পথসভা শেষে সাংবাদিকদের প্রশ্নের জবাবে তিনি এসব কথা বলেন। সারজিস আলম বলেন, প্রধান উপদেষ্টা ড. মুহাম্মদ ইউনূস জুনের মধ্যে নির্বাচন দিতে চেয়েছেন।                                           যদি মনে করেন একটি সুষ্ঠু ও স্বচ্ছ নির্বাচনের জন্য জুন পর্যন্ত সময় প্রয়োজন অথবা তিনি যদি মনে করেন জুনের এক-দুই মাস আগে এপ্রিল বা মে মাসে  করা সম্ভব সেটা তিনি দেখবেন।  আমরা আমাদের জায়গা থেকে মনে করি এবং বাংলাদেশের অন্যান্য রাজনৈতিক দল মনে করে, অভ্যুত্থান পরবর্তী সময়ে একটি সুষ্ঠু ও স্বচ্ছ নির্বাচনের ক্ষেত্রে আপস করবেন না প্রধান উপদেষ্টা।  বিএনপি একটি বড় রাজনৈতিক দল, তারেক রহমান হচ্ছেন ওই দলের ভারপ্রাপ্ত চেয়ারম্যান।  তিনি অবশ্যই তার দলের অবস্থান ব্যক্ত করবেন। তিনি বলেন, এখনও নির্বাচন কমিশন নিয়ে নানা অভিযোগ উঠছে।  যা নিয়ে হাইকোর্ট থেকেও বিভিন্ন মন্তব্য এসেছে।  তারা কতটুকু নিরপেক্ষ নির্বাচন দিতে সক্ষম- তা বিবেচনা করে নির্বাচন দেওয়া উচিত।  এর আগে নির্বাচনের টাইম ফ্রেম নিয়ে সরকারকে জোড়াজুড়ি করলে তারা অন্যান্য রাজনৈতিক দলের সমর্থন পাবে না। কালীগঞ্জের তুষভাণ্ডারের পথসভায় সারজিস বলেন, লালমনিরহাট বুড়িমারী মহাসড়ক যান চলাচলের যোগ্য নয়।  বিগত ফ্যাসিস্ট সরকারের সমাজকল্যাণ মন্ত্রী এ জেলার মানুষের ভাগ্য উন্নয়নের নামে সরকারি অর্থ চুরি করেছেন।  ত্রিদেশীয় বাণিজ্যিক নগরীর মহাসড়কের এ বেহালদশাই তার চুরির চিত্র প্রমাণ করে।  জেলাবাসীর দাবির তিস্তা মহাপরিকল্পনা বাস্তবায়ন করতে হবে।  সেটা যে দেশের প্রযুক্তি দিয়ে হয় হবে।  আমরা চাই, তিস্তা মহাপরিকল্পনা দ্রুত বাস্তবায়ন করবে সরকার। পথসভায় উপস্থিত ছিলেন এনসিপির যুগ্ম মুখ্য সংগঠক সাদিয়া ফারজানা বিনা, কেন্দ্রীয় সংগঠক (উত্তরাঞ্চল) রাসেল আহমেদ, এনসিপি লালমনিরহাট জেলা কমিটির সমন্বয়ক রকিবুল হাসান প্রমুখ। সকাল ১১টায় জেলার পাটগ্রামে প্রথম পথসভা করেন সারজিস আলম।  এরপর হাতীবান্ধা মেডিকেল মোড়, কালীগঞ্জ উপজেলার তুষভাণ্ডারে, আদিতমারী স্মৃতিসৌধ মাঠে, সরলখাঁ উচ্চবিদ্যালয় মাঠে ও সর্বশেষে রাতে লালমনিরহাট শহরের প্রাণকেন্দ্র মিশন মোড়ে পথসভা করে লালমনিরহাট ত্যাগ করেন সারজিস আলম। এসএএইচ"
https://www.banglanews24.com/sports/news/bd/1527789.details,"বাংলাদেশ ক্রিকেট বোর্ডের (বিসিবি) ৮ পরিচালকের অনাস্থা প্রস্তাবে সাড়া দিয়েছে জাতীয় ক্রীড়া পরিষদ (এনএসসি)।  বিসিবি সভাপতি ফারুক আহমেদের মনোনয়ন বাতিল করেছে এনএসসি। বৃহস্পতিবার (২৯ মে) রাত ১১টায় এক বিজ্ঞপ্তির মাধ্যমে এনএসসি বিষয়টি নিশ্চিত করেছে। এর আগে যুব ও ক্রীড়া উপদেষ্টার সঙ্গে বৈঠকের পর পদত্যাগ করবেন না বলে জানিয়েছিলেন বিসিবি সভাপতি ফারুক আহমেদ।                                          তার এই সিদ্ধান্তের পর বিসিবির ৮ পরিচালক বর্তমান সভাপতির ওপর অনাস্থা প্রকাশ করে ক্রীড়া মন্ত্রণালয় বরাবর চিঠি দেয়। এনএসসির পাঠানো সংবাদ বিজ্ঞপ্তিতে বলা হয়েছে, বাংলাদেশ ক্রিকেট বোর্ডের গঠনতন্ত্রের অনুচ্ছেদ: ১৩.২ (খ) (৪) মোতাবেক জাতীয় ক্রীড়া পরিষদের ১৯/০৮/২০২৪ তারিখের ৩৪.০৩.০০০০.০০৪.০৩.০২৯-৩০৭৮ সংখ্যক স্মারক মূলে ইতঃপূর্বে মনোনীত পরিচালক ফারুক আহমেদের বিরুদ্ধে বাংলাদেশ ক্রিকেট বোর্ডের ৮ জন পরিচালক (বর্তমান সংখ্যাগরিষ্ঠ) অনাস্থা প্রস্তাব দাখিল করায় এবং বিপিএল সংক্রান্ত গঠিত সত্যানুসন্ধান কমিটির প্রতিবেদনের পর্যালোচনায় বাংলাদেশ ক্রিকেট বোর্ডের কার্যক্রম স্বাভাবিক রাখার প্রয়োজনে ফারুক আহমেদের অনুকূলে জাতীয় ক্রীড়া পরিষদের ইতঃপূর্বে মনোনয়ন বাতিল করা হলো। বিজ্ঞপ্তির শেষে বলা হয়েছে, এই বিষয়ে প্রয়োজনীয় কার্যক্রম গ্রহণের জন্য নির্দেশক্রমে অনুরোধ করা হলো। গত ৫ আগস্ট শেখ হাসিনা সরকারে পতনের পর জাতীয় ক্রীড়া পরিষদ ক্যাটাগরির পরিচালক জালাল ইউনুস ও আহমেদ সাজ্জাদুল আলম ববির পরিবর্তে নাজমুল আবেদীন ফাহিম ও ফারুক আহমেদকে পরিচালক মনোনীত করা হয়।  ববি পদত্যাগ না করলেও এনএসসি তার মনোনয়ন বাতিল করে। পরবর্তীতে একদিনের মধ্যেই মনোনীত পরিচালক ফারুক সভাপতি নির্বাচিত হন।  নয় মাস দায়িত্ব পালনের পর একই পরিণতি হলো ফারুকের। এদিকে মনোনয়ন বাতিলের পর ফারুক গণমাধ্যমকে জানান, তিনি চিঠিটা দেখেছেন।  আগামীকাল আইনজীবীদের সঙ্গে কথা বলে পরবর্তী পদক্ষেপ নেবেন।  তাই এখন কোনো মন্তব্য করতে নারাজ তিনি। বুধবার (২৯ মে) যুব ও ক্রীড়া উপদেষ্টা আসিফ মাহমুদের সঙ্গে বৈঠকের পর থেকেই ফারুক আহমেদের পদত্যাগ নিয়ে ক্রীড়াঙ্গনে জোর আলোচনা চলছে।  আসিফ মাহমুদের সঙ্গে সাক্ষাতের পর জানা যায়, বোর্ড সভাপতি হিসেবে তাকে আর রাখতে চাচ্ছে না সরকার।  আজ দুপুরের পর ফারুক জানিয়ে দেন, তিনি পদত্যাগ করবেন না। ফারুক বলেন, সরকার নাকি আমাকে আর বিসিবি সভাপতি হিসেবে রাখতে চাইছে না।  কিন্তু কেন রাখতে চাইছে না, সেটার কোনো কারণ তারা আমাকে বলেনি।  বিনা কারণে তো আমি পদত্যাগ করতে পারি না। এরপরই আজ বিসিবির ৮ পরিচালক বর্তমান সভাপতির ওপর অনাস্থা প্রকাশ করেন।  তারা হলেন নাজমুল আবেদীন ফাহিম, মো. সাইফুল আলম স্বপন চৌধুরী, মাহবুব আনাম, মঞ্জুরুল আলম, ফাহিম সিনহা, ইফতেখার রহমান মিঠু, কাজী ইনাম আহমেদ ও সালাউদ্দিন চৌধুরী।  কেবল আকরাম খান সেই চিঠিতে সই করেননি।  সেই চিঠি পাঠানো হয়েছে ক্রীড়া মন্ত্রণালয়ে।  ক্রীড়া মন্ত্রণালয়ে চিঠি পাঠানোর কয়েক ঘণ্টার মধ্যেই জাতীয় ক্রীড়া পরিষদ ফারুকদের মনোনয়ন প্রত্যাহার করে নিল। এসএএইচ"
https://www.banglanews24.com/saradesh/news/bd/1527785.details,"পঞ্চগড়ের দেবীগঞ্জ উপজেলায় স্বজনের মরদেহ দেখে বাড়ি ফেরার পথে ট্রাকের ধাক্কায় ব্যাটারিচালিত ইজিবাইকের ৩ যাত্রী নিহত হয়েছে।  এসময় আহত হয়েছেন অন্তত আরো চারজন। বৃহস্পতিবার (২৯ মে) বিকেলে উপজেলার দেবীগঞ্জ পৌরসভার পাকুড়িতলায় দেবীগঞ্জ-বোদা মহাসড়কে এই দুর্ঘটনাটি ঘটে।  ঘটনার পর পর একজনের মৃত্যু হয়।                                          পরে চিকিৎসাধীন অবস্থায় রাতে আরো দুইজনের মৃত্যু হয়।  নিহতরা হলেন - শ্যামলী রাণী (৩০), ভরসা রাণী (৩৫) ও দেবশ্রী রাণী (৭)। জানা গেছে, শ্যামলী রাণীর বাড়ি বোদা উপজেলার সাকোয়া ইউনিয়নের নয়াদিঘী এলাকায়।  তিনি ওই এলাকার তাপস কুমার রায়ের স্ত্রী এবং দেবশ্রী রাণী দেবীগঞ্জ উপজেলার দণ্ডপাল ইউনিয়নের রাজারহাট কালিগঞ্জ এলাকার হরেন্দ্র নাথ রায়ের মেয়ে।  এছাড়া অপর নিহত ভরসা রাণী উপজেলার পামুলী ইউনিয়নের জোতভূবণপাড়া এলাকার অরুণ কুমার রায়ের স্ত্রী। আহতরা হলেন - দেবীগঞ্জ উপজেলার দেবীডুবা ইউনিয়নের লক্ষীর হাট এলাকার অজয় কুমার রায় (৬০), উপজেলার পামুলী ইউনিয়নের জোতভূবণ পাড়া এলাকার খোকা বাবু (৫০), বিমলা (৫০) ও দণ্ডপাল ইউনিয়নের রাজার হাট কালিগঞ্জ এলাকার সৌরভ (১১)। পুলিশ ও স্থানীয়দের সূত্রে জানা যায়, বৃহস্পতিবার বিকেলে স্বজনদের নিয়ে দেবীগঞ্জ উপজেলার চিলাহাটি ইউনিয়নের ভাউলাগঞ্জ এলাকা থেকে মৃত বেয়াইনকে সৎকার কাজ শেষে ইজিবাইকে ফিরছিলেন অজয় কুমার রায়।  পরে তারা পাকুড়িতলায় পৌঁছালে বোদা থেকে দেবীগঞ্জগামী একটি ট্রাক তাদের সজোরে ধাক্কা দিলে ইজিবাইকের চালকসহ ১০ জন যাত্রী মহাসড়কের পাশে ছিটকে পড়েন।  এসময় ইজিবাইকের সাতজন যাত্রী গুরুতর আহত হন।  এঘটনায় যাত্রীরা মাথাসহ শরীরের বিভিন্ন স্থানে গুরুতর আঘাত পান।  পরে স্থানীয়দের সহযোগিতায় তাদের উদ্ধার করে দেবীগঞ্জ উপজেলা স্বাস্থ্য কমপ্লেক্সে নিয়ে গেলে জরুরি কর্তব্যরত চিকিৎসক শ্যামলী রাণীকে মৃত ঘোষণা করেন।  পরে গুরুতর আহত অন্য ছয়জনের শারীরিক অবস্থা আশঙ্কাজনক হওয়ায় তাদের রংপুর মেডিকেল কলেজ ও হাসপাতাল স্থানান্তরিত করা হয়।  পরে সেখানে চিকিৎসাধীন অবস্থায় দেবশ্রী রাণী ও ভরসা রাণীর মৃত্যু হয়। এদিকে, ঘটনার পরপরই ঘাতক ট্রাকটি নিয়ে চালক পালিয়ে যান।  পরে পুলিশ নিহতদের মরদের সুরতহাল করে আইনি প্রক্রিয়া শেষে পরিবারের সদস্যদের কাছে হস্তান্তর করে। দেবীগঞ্জ থানার পরিদর্শক (তদন্ত) প্রবীর কুমার সরকার বলেন, ঘটনার পর পরই পুলিশ ও সেনাবাহিনীর সদস্যরা সেখানে ছুটে যান।  কিন্তু ততক্ষণে ঘাতক ট্রাক নিয়ে চালক পালিয়ে গেছেন।  এ ঘটনায় থানায় একটি ইউডি মামলা দায়ের করা হয়েছে। এসএএইচ"
https://www.banglanews24.com/national/news/bd/1527781.details,মহান স্বাধীনতার ঘোষক ও বিএনপি’র প্রতিষ্ঠিতা শহীদ প্রেসিডেন্ট জিয়াউর রহমান (বীর উত্তম) - এর ৪৪তম শাহাদাত বার্ষিকী উপলক্ষে বিশেষ দোয়া-মাহফিলের আয়োজন করেছে জামিয়া কুরবানিয়া তালিমিয়া মহিলা মাদরাসা। বৃহস্পতিবার (২৯ মে) সকালে রাজধানীর পল্লবীতে বাউনিয়াবাদ এলাকায় অবস্থিত জামিয়া কুরবানিয়া তালিমিয়া (দাওরায়ে হাদিস) মহিলা মাদরাসা ও এতিমখানায় এই দোয়া-মাহফিল অনুষ্ঠিত হয়।  বিএনপির ভারপ্রাপ্ত চেয়ারম্যান তারেক রহমানের সহধর্মিনী ও বিশিষ্ট চিকিৎসক ডা. জুবাইদা রহমানের পরিবারের পক্ষ থেকে বৃহস্পতিবার সকাল থেকে বাদ জোহর পর্যন্ত ‘পবিত্র কুরআন খতম’ করা হয়।  এর পর বিশেষ দোয়ার আয়োজন করা হয়।                                          এরপর সংশ্লিষ্ট মাদ্রাসার শিক্ষার্থীদের মাঝে খাবার পরিবেশন করা হয়। এসএএইচ
https://www.banglanews24.com/national/news/bd/1527777.details,"ঢাকা: গণতান্ত্রিক, স্থিতিশীল, সমৃদ্ধ এবং অন্তর্ভুক্তিমূলক বাংলাদেশ প্রত্যাশা করেছেন ভারতের রাষ্ট্রপতি দ্রৌপদী মুর্মু। বৃহস্পতিবার (২৯ মে) ভারতে নবনিযুক্ত বাংলাদেশের হাইকমিশনার এম রিয়াজ হামিদুল্লাহর পরিচয়পত্র পেশকালে তিনি এই প্রত্যাশা করেন। নয়াদিল্লির রাষ্ট্রপতি ভবনে আয়োজিত এক অনুষ্ঠানে ভারতের রাষ্ট্রপতি দ্রৌপদী মুর্মুর কাছে আনুষ্ঠানিকভাবে তার পরিচয়পত্র পেশ করেন এম রিয়াজ হামিদুল্লাহ। ভারতের রাষ্ট্রপতি মুর্মু রাষ্ট্রদূত হামিদুল্লাহকে উষ্ণ অভ্যর্থনা জানান এবং ভারত ও বাংলাদেশের মধ্যে গভীর ও ঐতিহাসিক সম্পর্কের পুনর্ব্যক্ত করেন।                                          ‌‘আমরা একটি গণতান্ত্রিক, স্থিতিশীল, সমৃদ্ধ এবং অন্তর্ভুক্তিমূলক বাংলাদেশ কল্পনা করি,’ রাষ্ট্রপতি মুর্মু বলেন। তিনি জোর দিয়ে বলেন,  ১৯৭১ সালের মুক্তিযুদ্ধের সময় প্রদত্ত অভিন্ন ত্যাগের ওপর দুই দেশের দ্বিপাক্ষিক সম্পর্কের ভিত্তি নিহিত।  ভারতের রাষ্ট্রপতি অভিন্ন সমৃদ্ধি এবং বর্ধিত সংযোগের জন্য একটি যৌথ দৃষ্টিভঙ্গির গুরুত্ব সম্পর্কেও কথা বলেছেন।  দুই বছরের জন্য বিমসটেকের সভাপতির পদ গ্রহণের জন্য তিনি বাংলাদেশকে অভিনন্দন জানিয়েছেন। অনুষ্ঠানে হাইকমিশনার রাষ্ট্রপতি এবং বাংলাদেশের জনগণের পক্ষ থেকে উষ্ণ শুভেচ্ছা জানান।  তিনি দুই দেশের মধ্যে বহুমুখী অংশীদারত্ব জোরদার করার প্রতিশ্রুতি পুনর্ব্যক্ত করেন। এম রিয়াজ হামিদুল্লাহ উভয় দেশের যুবসমাজের মধ্যে সংযোগ বৃদ্ধির গুরুত্বের ওপরও জোর দেন। এম রিয়াজ হামিদুল্লাহ গত ১৪: এপ্রিল দিল্লিতে বাংলাদেশের হাইকমিশনার হিসেবে   যোগ দিয়েছেন। দিল্লিতে হাইকমিশনার হিসেবে দায়িত্ব নেওয়ার আগে অতিরিক্ত পররাষ্ট্র সচিব হিসেবে আঞ্চলিক সংস্থা ও বহুপাক্ষিক অর্থনৈতিক বিষয় দেখভাল করতেন তিনি। অভিজ্ঞ কূটনীতিক রিয়াজ হামিদুল্লাহ নেদারল্যান্ডসে বাংলাদেশের রাষ্ট্রদূত হিসেবে দায়িত্ব পালন করেছেন। এ ছাড়া শ্রীলঙ্কায় বাংলাদেশের হাইকমিশনার হিসেবে দায়িত্ব পালন করেছেন তিনি। রিয়াজ হামিদুল্লাহ দিল্লিতে নিযুক্ত বাংলাদেশের হাইকমিশনার মোস্তাফিজুর রহমানের স্থলাভিষিক্ত হলেন। বিসিএস ফরেন ক্যাডারের ১৫তম ব্যাচের কর্মকর্তা রিয়াজ হামিদুল্লাহ পররাষ্ট্র মন্ত্রণালয়ে মহাপরিচালক হিসেবে বিভিন্ন উইংয়ে নিয়োজিত ছিলেন। এ ছাড়া তিনি জাতিসংঘ ও নয়াদিল্লি মিশনেও বিভিন্ন পদে কাজ করেছেন। এর আগে গত ১৫ মে রিয়াজ হামিদুল্লাহসহ ৫ দূতের পরিচয়পত্র পেশ অনুষ্ঠানের আয়োজন ছিল।  তবে শেষ পর্যন্ত ওই অনুষ্ঠান স্থগিত করা হয়। টিআর/এএটি"
https://www.banglanews24.com/national/news/bd/1527773.details,ঢাকা: প্রধান উপদেষ্টা অধ্যাপক মুহাম্মদ ইউনূস মহেশখালী-মাতারবাড়ি সমন্বিত উন্নয়ন উদ্যোগে (এমআইডিআই) সমর্থন জোরদার করার জন্য জাপান ইন্টারন্যাশনাল কো-অপারেশন এজেন্সির (জাইকা) প্রতি আহ্বান জানিয়েছেন।  যাতে অঞ্চলটি বাংলাদেশের ভবিষ্যৎ অর্থনৈতিক প্রবৃদ্ধির একটি গুরুত্বপূর্ণ চালিকাশক্তিতে পরিণত হয়।
https://www.banglanews24.com/saradesh/news/bd/1527769.details,"বঙ্গোপসাগরে সৃষ্ট নিম্নচাপ ও অমাবস্যার প্রভাবে মেঘনা নদীর অতিরিক্ত জোয়ারের পানিতে উপকূলীয় এলাকা প্লাবিত হয়েছে।  জোয়ারের পানি মেঘনা নদী সংলগ্ন জেলার রামগতি, কমলনগর, সদর উপজেলার চররমনী মোহন ইউনিয়ন এবং রায়পুরের উত্তর ও দক্ষিণ চরবংশী ইউনিয়নের বেশ কিছু এলাকায় পানি ঢুকে গেছে। এতে নদীর তীরবর্তী বসতবাড়িগুলোতে পানি ঢুকে যায়।  দুর্ভোগে পড়েছেন ওইসব এলাকার বাসিন্দারা। স্থানীয়রা জানায়, নদীর তীরবর্তী বাঁধ না থাকায় খুব সহজে লোকালয়ে পানি ঢুকে পড়ে।  তীররক্ষা কাজ চলমান থাকলেও বাঁধ এখনো নির্মাণ হয়নি। সরেজমিনে জেলার কমলনগর উপজেলার নদীর তীরবর্তী চরমার্টিন ইউনিয়নের নাছিরগঞ্জ ও নবীগঞ্জ এলাকায় গিয়ে দেখা যায়, নদীর তীরবর্তী এলাকা অরক্ষিত।  ফলে নদীতে জোয়ার পানি বাড়ার সাথে সাথে লোকালয়ে ঢুকে পড়ে।  লোকজনের বসতবাড়ি প্লাবিত হয়ে যায়।  কারো কারো বসতঘরে পানি ঢুকে পড়ে।  বৃহস্পতিবার (২৯ মে) দুপুর ২টা থেকে নদীর তীরবর্তী এলাকায় জোয়ারের পানি ঢুকতে শুরু করে।  বিকেল ৬ টার পর পানি নামতে শুরু করে।  এসময় উত্তাল ছিল মেঘনা নদী।  নদীর ঢেউ তীরে আঁছড়ে পড়ে ভাঙন দেখা দেয়। নাছিরগঞ্জ এলাকার হোসনে আরা খাতুন নামে এক নারী বলেন, ঘরে হাঁটুপানি।  খুবই কষ্টে আছি, বোঝাতে পারবো না।  গতকাল বুধবারও পানি ছিল।  দিনে দুইবার পানি ঢুকে।  জোয়ারের পানিতে আমরা ডুবি আর ভাসি। ওহিদা খাতুন বলেন, বাড়িতে পানি ঢুকলে আমাদেরকে ভোগান্তিতে পড়তে হয়।  রান্নার কাজে সমস্যা হয়৷ বাচ্চাদেরকে নিয়েও ভয়ে থাকতে হয়৷ তার স্বামী নুর মোহাম্মদ বলেন, ঘরে সয়াবিন আছে৷ সয়াবিন পানিতে ভিজে গেছে।  ঘরের বিভিন্ন মালামালও ভিজে যায়।  জোয়ারের পানি বাড়িতে উঠলে আমাদের কষ্টের শেষ থাকে না।  একবার পানি উঠলে ৪-৫ ঘণ্টা পর্যন্ত থাকে।  রাতেও আরেকবার পানি উঠবে। আবদুল কাদের মাঝি ও জহিরুল ইসলাম বলেন, নদী থেকে আমাদের বাড়ি খুবই কাছে।  জোয়ারের পানি দ্রুত পানিতে ঢুকে যায়।  বাঁধের কাজ এখনো হয়নি।  কাজ দ্রুত শেষ না হলে প্রতি বর্ষা মৌসুমে আমরা জোয়ারের পানির কবলে পড়বো।  নবীগঞ্জের কটরিয়া মাছঘাটের জেলে জামাল মাঝি বলেন, নদীর তীরে আমার বাড়ি।  আগে নদী অনেক দূরে ছিল।  ভাঙতে ভাঙতে কাছে চলে আসছে।  গত ৮-১০ বছর ধরেই জোয়ারের পানি আমাদেরকে ভোগাচ্ছে। ওইঘাটের চা দোকানি আলমগীর বলেন, জোয়ারের পানি বসতবাড়ি তলিয়ে গেছে।  দোকানেও উঠতে পারে।  তাই মালামালগুলো সরিয়ে নিচ্ছি। চৌধুরী বাজার এলাকার বাসিন্দা মো.ইব্রাহিম বলেন, আমাদের বাড়িতে পানি উঠছে।  রাতেও পানি উঠতে পারে।  তাই অন্য কোথাও আশ্রয় নিতে হবে। কমলনগর উপজেলা নির্বাহী কর্মকর্তা রাহাত উজ জামান বলেন, দুপুরের পর থেকে সন্ধ্যা পর্যন্ত মাতব্বর হাট, পাটারির হাট, ফলকন, চরমার্টিন, চর লরেন্স, তোরাবগঞ্জ, কালকিনি ইউনিয়নের বেশ কিছু অংশ ঘুরে দেখেছি।  বেশ কিছু এলাকা জোয়ারের পানিতে প্লাবিত হয়েছে।  সকলকে সাবধান ও সচেতন থাকার জন্য অনুরোধ করেন তিনি। লক্ষ্মীপুর পানি উন্নয়ন বোর্ডের নির্বাহী প্রকৌশলী নাহিদ উজ জামান খান বৃহস্পতিবার রাত ৮ টার দিকে বলেন, জোয়ারের পানি স্বাভাবিকের চেয়ে ৩ থেকে ৪ ফুট  উচ্চতা বৃদ্ধি ছিল।  নদী উত্তাল ছিল, এখন ভাটার কারণে স্বাভাবিক হয়ে গেছে। এসএএইচ"
https://www.banglanews24.com/national/news/bd/1527765.details,"বঙ্গোপসাগরে সৃষ্ট নিম্নচাপটি গভীর নিম্নচাপে পরিণত হয়ে দেশের উপকূল অতিক্রম করতে শুরু করেছে।  এর প্রভাবে দেশের সকল স্থানের পাশাপাশি ঢাকায় অঝোরে ঝরছে বৃষ্টি। আজ বৃহস্পতিবার (২৯ মে) ভোর থেকেই রাজধানীর বিভিন্ন এলাকায় বৃষ্টি শুরু হয়।                                          বেলা বাড়ার সঙ্গে সঙ্গে বৃষ্টির গতিও বাড়তে থাকে।  সকালেই অলিগলিতে পানি জমে যায়।  স্কুলগামী শিক্ষার্থী ও অভিভাবকরা চরম ভোগান্তিতে পড়েন।  বৃষ্টির কারণে যানবাহনের সংখ্যাও কম দেখা গেছে আজ।  যে কারণে সকাল থেকেই অফিসগামী মানুষজনও পড়েন চরম বিপাকে ও ভোগান্তিতে।  অবশ্য বৈরী আবহাওয়ার কারণে প্রতিদিনের মতো অফিসগামীর সংখ্যা আজ তেমন দেখা যায়নি। এদিকে দৈনিক আয় করা মানুষদের কষ্টের সীমা ছিল না আজ।  ভ্যানে সবজিবিক্রেতা, ঝালমুড়ি, ফুচকাওয়ালাসহ ফেরিওয়ালাদের অনেকে তাদের ব্যবসাই খুলে বসতে পারেননি। আশার কথা হলো ফায়ার সার্ভিস কন্ট্রোল রুম বলছে, সকাল থেকে বৈরী আবহাওয়ায় বিকেল পর্যন্ত ঢাকার কোথাও থেকে কোনো দুর্ঘটনার সংবাদ পাওয়া যায়নি। ফায়ার সার্ভিস সদর দপ্তর থেকে ডিউটি অফিসার খালেদা ইয়াসমিন বলেন, সকাল থেকে বৃষ্টি শুরু হয়েছে, সেটা এখনো চলমান।  তবে বৈরী আবহাওয়ার কারণে রাজধানীতে তেমন কোনো দুর্ঘটনার সংবাদ পাওয়া যায় নাই।  শুধু উত্তরায় ট্রান্সফরমারে আগুনের সংবাদ ছিল সেটাও তেমন কিছু না।  পাশাপাশি মিরপুর এলাকায় একটি লিফটে গোলযোগের সংবাদ পাওয়া গেছে। এদিকে সকাল থেকে ভারী বৃষ্টিপাতের ফলে রাজধানীর অনেক জায়গায় অলিতে-গলিতে পানি জমে যায়।  এই সময় সড়কে চলাচলকারীদের বেশ ভোগান্তিতে পড়তে হয়।  রামপুরা, পূর্ব রামপুরা, খিলগাঁও, সিপাহীবাগ বাজার, গোড়ান নববী মোর, মালিবাগ, চৌধুরীপাড়া ও  পুরান ঢাকা এলাকার অনেক গলিতে পানি জমতে দেখা গেছে।  ঢাকার উত্তর ও দক্ষিণে বিভিন্ন জায়গায় পানি জমার সংবাদ পাওয়া গেছে।  ম্যারাথন বৃষ্টির কারণে পানি নেমে যাওয়ার সুযোগই মিলছে না।  টানা বর্ষণে রাজধানীর অনেক এলাকায় জলাবদ্ধতা তৈরি হয়েছে।  বিশেষ করে মিরপুর ১০ নম্বর ও এর আশপাশের এলাকার বেশিরভাগ সড়কে এখন পানি থই থই করছে। নাসির আহমেদ নিলন নামে এক ব্যক্তি বলেন, ভোর থেকে বৃষ্টির কারণে ভোগান্তিতে পড়েছি।  সকালে ছেলেকে নিয়ে স্কুলে যাওয়ার সময় সড়কের বিভিন্ন জায়গায় পানি জমতে দেখা যায়।  সেটা ধীরে ধীরে বাড়তে থাকে।  বিকেলে পানি না কমে উল্টো তা হাঁটু পর্যন্ত হয়ে যায়।  বিকাল পৌনে ৫টার দিকে ছেলেকে মালিবাগ চৌধুরীপাড়া ফয়জুর রহমান স্কুল থেকে বাসায় নেওয়ার পথে সবচেয়ে বেশি কষ্ট হয়েছে।  স্কুলের গলিতে হাঁটুপানি,তাও ড্রেনের সঙ্গে মিশে একাকার।  এমন দুর্গন্ধযুক্ত দূষিত পানি মাড়িয়েই বাচ্চাকে স্কুল থেকে বের করে পরে রিকশা নিতে হয়েছে।  ছাতা থাকার পরও অবিরাম বর্ষণে ভিজে গেছি।  সৈয়দ মো. ফয়সাল নামে এক ব্যক্তি বলেন, বনশ্রী থেকে পূর্বাচলে গিয়েছিল ব্যক্তিগত কাজে।  বৈরী আবহাওয়ার কারণে  কয়েকটি জায়গায় আশ্রয় নিতে হয়েছে।  বেশ ভোগান্তি সহ্য করে বাসায় পৌঁছাই। তিনি বলেন, অবশ্য এই বৃষ্টিতে কি আর সাধারণ দিন কি ঢাকা শহরে চলাযই এখন মুশকিল।  যখনই বের হই তখনই যানজটে পড়ি।  আজ অবশ্য সামান্য যানজট ছিল তবে উল্লেখযোগ্য না। এদিকে ধানমন্ডি থেকে মো. মাসুম জানান, বৈরী আবহাওয়ার হওয়ার কারণে দুপুরের পর বাসা থেকে বেরিয়ে ছিলাম ছাতা নিয়ে।  কিন্তু যেভাবে বৃষ্টি পড়ছিল ছাতায় কোনো কাজ হয়নি; সম্পূর্ণ ভিজে গেছি।  এই মুষলধারের বৃষ্টি ছাতা দিয়ে রেহাই মেলে না। এদিকে সন্ধ্যার পর মিরপুর ১০ নম্বর এলাকায় দেখা যায়, এখানকার মূল সড়ক ও অলিগলিতে জলাবদ্ধতা তৈরি হয়েছে।  মেট্রোরেল স্টেশনের নিচে কোথাও হাঁটু পানি আবার কোথাও তারও বেশি জলাবদ্ধতা দেখা যায়।  এ কারণে ছোট গাড়ি চলাচল বন্ধ হয়ে যায়।  যানবাহনও ধীরগতিতে চলে, ফলে যানজটের সৃষ্টি হয়।  সন্ধ্যার দিকে মেট্রোরেল থেকে যে যাত্রীরা নামছিলেন, তাদের পানিতে পা ডুবিয়েই গন্তব্যের দিকে হাঁটতে দেখা যায়। মতিঝিল থেকে অফিস করে মিরপুরের বাসায় ফিরছিলেন মোহাম্মদ ইসহাক আলী (৫০)।  তিনি বাংলানিউজকে বলেন, সকালে ভিজতে ভিজতে অফিসে গিয়েছিলাম।  আর এখন বন্যায় ভাসতে ভাসতে বাসায় ফিরছি। মিরপুর ১৩ নম্বর এলাকার এ বাসিন্দা বলেন, একটু বৃষ্টি হলে এই এলাকা এভাবেই ভাসতে থাকে।  এর কোনো সমাধান আছে কি না কর্তৃপক্ষ ভালো জানে।  এ ব্যাপারে আমাদের আর কথা বলতে ইচ্ছা হয় না।  কপালে দুর্ভোগ আছে, সেটাই সারা বছর পোহাতে হচ্ছে। মিরপুর ১০ নম্বর এলাকার বাসিন্দা মোহাম্মদ ওবায়দুল হক বাংলানিউজকে বলেন, আমি বিগত ১২ বছর যাবত মিরপুর এই এলাকায় বসবাস করি।  কিন্তু আজ পর্যন্ত একটু দেখলাম না যে বৃষ্টির পরে আমরা স্বাভাবিকভাবে চলাফেরা করতে পারি।  একটু বৃষ্টি হলেই আমাদের আর বাসা থেকে বের হওয়া যায় না, কর্মস্থলেও যেতে পারি না।  এ সমস্যার সমাধান কবে কে করবে? আর কতদিন আমাদের এই জলাবদ্ধতায় ভুগতে হবে। আবহাওয়া অধিদপ্তর জানিয়েছে, বঙ্গোপসাগরের গভীর নিম্নচাপটি স্থলভাগে উঠে এসেছে।  ফলে রাতভর ৪৫ থেকে ৮০ কিলোমিটার বেগে ঝড় হতে পারে সারা দেশে।  এরপর ধীরে ধীরে দুর্বল হয়ে যাবে।  ঝড়ের আশঙ্কায় দেশের সব নদীবন্দরে তোলা হয়েছে সতর্কতা সংকেত।  এছাড়া সমুদ্রবন্দরগুলোতেও বহাল রাখা হয়েছে তিন নম্বর সংকেত। সন্ধ্যার সময় গভীর নিম্নচাপটি বর্তমানে সাতক্ষীরা অঞ্চলে অবস্থান করছিল বলে জানা গিয়েছিল।  এটি আরও উত্তর অথবা উত্তর-পূর্ব দিকে অগ্রসর হয়ে ক্রমান্বয়ে দুর্বল হয়ে যাবে।  তবে নিম্নচাপের প্রভাবে উপকূলীয় জেলা ও চরাঞ্চলে তিন ফুট অধিক উচ্চতার জলোচ্ছ্বাস হতে পারে। এজেডএস/জিএমএম/এসএএইচ"
https://www.banglanews24.com/daily-chittagong/news/bd/1527761.details,"চট্টগ্রাম: রাত নয়টা পর্যন্ত আগের ২৪ ঘণ্টায় পতেঙ্গা আবহাওয়া অফিস ৫২ মিলিমিটার বৃষ্টিপাত রেকর্ড করেছে।  বৃষ্টি ও জোয়ারের পানিতে নগর ও বিভিন্ন উপজেলার নিচু এলাকা তলিয়ে গেছে। চট্টগ্রাম বন্দরের মূল জেটিতে জাহাজ থেকে কনটেইনার লোড-আনলোড এবং ডেলিভারি স্বাভাবিক থাকলেও বহির্নোঙরে সিরিয়াল নিয়েও পণ্যখালাস না করে অনেক লাইটার জাহাজ নিরাপদ আশ্রয়ে চলে গেছে কর্ণফুলীর উজানে।  সাগর উত্তাল হলে বিদেশি বড় জাহাজগুলোর ক্যাপ্টেনরা দুর্ঘটনার আশঙ্কায় ছোট জাহাজে পণ্য খালাস (লাইটারিং) বন্ধ করে দেন। সূত্র জানায়, আনোয়ারায় বেড়িবাঁধ ভেঙে পানি ঢুকেছে।  হাটহাজারীর কিছু এলাকা প্লাবিত হয়েছে।  নগরের আকমল আলী সড়কে ঝড়ো হাওয়ায় অনেক টিনের ঘরের চালা উড়ে গেছে।  বেশ কিছু জায়গায় গাছ ভেঙে পড়েছে। পতেঙ্গা আবহাওয়া অফিসের পূর্বাভাস কর্মকর্তা বিশ্বজিৎ চৌধুরী বাংলানিউজকে জানান, রাত নয়টা পর্যন্ত ৫২ মিলিমিটার বৃষ্টিপাত রেকর্ড হয়েছে পতেঙ্গায়।  জোয়ারের সময় স্বাভাবিকের চেয়ে ১-৩ ফুট বায়ুতাড়িত জলোচ্ছ্বাস হতে পারে।  সমুদ্রবন্দরগুলোকে ৩ নম্বর স্থানীয় সতর্ক সংকেত দেখাতে বলা হয়েছে।  উত্তর বঙ্গোপসাগরে অবস্থানরত সব মাছ ধরার নৌযানকে পরবর্তী নির্দেশ না দেওয়া পর্যন্ত নিরাপদ আশ্রয়ে থাকতে বলা হয়েছে। আবহাওয়া অধিদপ্তর জানিয়েছে, সাগরদ্বীপ ও খেপুপাড়ার মধ্য দিয়ে পশ্চিমবঙ্গ-বাংলাদেশ উপকূল অতিক্রমরত গভীর নিম্নচাপটি আরও উত্তর দিকে অগ্রসর হয়ে উপকূল অতিক্রম করেছে।  এর প্রভাবে বৃহস্পতিবার সন্ধ্যা থেকে পরবর্তী ৪৮ ঘণ্টা ময়মনসিংহ, খুলনা, বরিশাল, চট্টগ্রাম ও সিলেট বিভাগ এবং পরবর্তী ২৪ ঘণ্টায় রংপুর, রাজশাহী ও ঢাকা বিভাগের অনেক জায়গায় ভারী (৪৪-৮৮ মিমি/২৪ ঘণ্টা) থেকে অতি ভারী (৮৮ মিলিমিটারের বেশি) বর্ষণ হতে পারে।  অতি ভারী বর্ষণের কারণে চট্টগ্রাম, রাঙামাটি, খাগড়াছড়ি, বান্দরবান ও কক্সবাজার জেলায় পাহাড়ি এলাকায় ভূমিধসের আশঙ্কা রয়েছে।  ভারী বর্ষণজনিত কারণে ঢাকা ও চট্টগ্রাম মহানগরীর কোথাও কোথাও অস্থায়ী জলাবদ্ধতা তৈরি হতে পারে। এআর/পিডি/টিসি"
https://www.banglanews24.com/economics-business/news/bd/1527757.details,"ঢাকা: প্রধান উপদেষ্টার বিশেষ সহকারী ড. আনিসুজ্জামান চৌধুরী বলেছেন, সরকার পুঁজিবাজার এবং বিনিয়োগকারীদের প্রতি অত্যন্ত আন্তরিক।  বিনিয়োগকারীদের মতামত নিয়ে সরকার কাজ করবে।"
https://www.banglanews24.com/india/news/bd/1527753.details,"কলকাতা: আবার একবার ভারতের প্রধানমন্ত্রী নরেন্দ্র মোদী ও মমতা বন্দ্যোপাধ্যায়ের বাকযুদ্ধে উত্তপ্ত পশ্চিমবঙ্গ। 
 মোদী পশ্চিমবঙ্গ সফরে এসে বলেছেন, পহেলগাঁওয়ে সন্ত্রাসীরা যা করেছে, তা শুধু ভারতীয়দের ওপরে হামলা নয়, মানবতার ওপরে হামলা ছিল। এরপরই মুখ্যমন্ত্রী বলেছেন, এত বড় বড় কথা বলেন।  ভেবেছিলাম সেনাদের স্যালুট করতে আসবেন।  সিকিমে তো গেলেনই না।  ভয় পান নাকি? বিদেশে তো এত ঘোরেন।  প্রচার হওয়া উচিত সেনার।  আমাদের প্রতিনিধিরা বিদেশে তাই করছেন।  এরপরই মমতার প্রশ্ন, এখনও জঙ্গিদের গ্রেপ্তার করতে পারেননি কেন? এই সব (যুদ্ধ) দেখানোর জন্য? এত বড় নেতা আপনি, আর আমেরিকা বলল আর চুপ হয়ে গেলেন? আগে নিজের দোষ দেখুন।  আপনাদের দুর্নীতি অনেক বেশি।  গুজরাট, মধ্যপ্রদেশ পাকিস্তানের চরবৃত্তি করার জন্য কেউ ধরা পড়ে, তখন আপনারা কী করেন?
মোদীকে সরাসরি আক্রমণ শানিয়ে মমতা বলেছেন, উনি আগে নিজেকে চাওয়ালা বলতেন।  পরে বললেন, পাহারাদার, আর এখন সিঁদুর বেচতে এসেছেন? উনি বিভাজনের রাজনীতি করছেন।  তার ওপর আর মানুষের আর বিশ্বাস নেই।  মমতার অভিযোগ, বাংলা আপনার (কেন্দ্র সরকার) কাছে এক লাখ ৭৫ হাজার কোটি রুপি পায়।  আগে সেই অর্থ দিন, তারপর কথা বলুন। 
দুদিনের এই সফরে সিকিম থাকলেও খারাপ আবহাওয়ার কারণে সেখানে যেতে পারেননি প্রধানমন্ত্রী।  ভার্চ্যুয়াল বক্তব্য রাখেন সেখানে।  এরপর পশ্চিমবঙ্গে আসেন তিনি।  আলিপুরদুয়ারে একটি অনুষ্ঠান থেকে কোচবিহার ও আলিপুর জেলায় সিটি গ্যাস বণ্টন (সিজিডি) প্রকল্পের উদ্বোধন করেন প্রধানমন্ত্রী।  পরে আলিপুরদুয়ারের একটি জনসভাতে অংশ নেন মোদী। 
আলিপুরদুয়ার শেষ করেই তিনি চলে যান বিহারের পাটনায়।  শুক্রবার (৩০ মে) বিহারে উন্নয়নমুখী প্রকল্পের ভিত্তি প্রস্তর স্থাপনের পাশাপাশি পাটনায় জনসভায় বক্তব্য রাখবেন।  এরপর উত্তরপ্রদেশে যাবেন তিনি।  তবে এই সফরের মধ্যে সবচেয়ে তাৎপর্যপূর্ণ হল, বিহার এবং পশ্চিমবঙ্গ সফর।  কারণ চলতি বছর বিহারে বিধানসভা ভোট আর বছর ঘুরলেই পশ্চিমবঙ্গে বিধানসভা নির্বাচন। 
ভিএস/এএটি"
https://www.banglanews24.com/information-technology/news/bd/1527749.details,"প্রস্তাবিত টেলিযোগাযোগ নীতিমালার মাধ্যমে আইসিএক্স বাতিল করে বিদেশি কোম্পানি এবং মোবাইল অপারেটরদের লাইসেন্স দেওয়ার মতো সিদ্ধান্ত সব পক্ষকেই ক্ষতির মুখে ঠেলে দেবে বলে শঙ্কার কথা জানিয়েছে আইসিএক্স অপারেটরদের সংগঠন- অ্যাসোসিয়েশন অব আইসিএক্স অপারেটস অব বাংলাদেশ। তারা বলছে, এতে একদিকে সরকার বছরে ৩০০ কোটি টাকার রাজস্ব হারাবে। বৃহস্পতিবার (২৯ মে) রাজধানীর রাওয়া ক্লাবে টিআরএনবি আয়োজিত ‘টেলিযোগাযোগ নেটওয়ার্ক ও লাইসেন্সিং নীতিমালা: কোন পথে এনটিটিএনের ভবিষ্যৎ’ শীর্ষক সেমিনারে এমন আশঙ্কার কথা তুলে ধরা হয়। সেমিনারে জানানো হয়, সম্প্রতি টেলিযোগাযোগ নীতিমালা সংশোধনের উদ্যোগ নিয়েছে বাংলাদেশ টেলিযোগাযোগ নিয়ন্ত্রণ কমিশন (বিটিআরসি)।  এই নীতিমালায় মোবাইল অপারেটরদের বিভিন্ন সুযোগ-সুবিধা এবং বিদেশি কোম্পানিকে লাইসেন্স দেওয়ার প্রস্তাব রাখা হয়েছে।  প্রস্তাবিত নীতিমালা বাস্তবায়িত হলে আইআইজি, আইসিএক্স এবং এনটিটিএন- সবাই ক্ষতিগ্রস্ত হবে।  প্রস্তাবিত নীতিমালার কারণে ছোট অপারেটর এবং বড় অপারেটরের মধ্যে বৈষম্য বৃদ্ধি পাওয়ার আশঙ্কা রয়েছে। আইসিএক্স সরকারের একটি স্থায়ী ও নির্ভরযোগ্য রাজস্ব উৎস জানিয়ে সেমিনারে বলা হয়, আইসিএক্স থেকে গত ১২ বছরে সরকারের রাজস্ব আয় প্রায় ছয় হাজার কোটি টাকা।  আন্তর্জাতিক এসএমএস অন্তর্ভুক্তির মাধ্যমে যা আরও বাড়ানোর সুযোগ রয়েছে।  এখন উন্মুক্ত পথে পরিচালিত হচ্ছে এবং এ কারণে সরকার বিপুল পরিমাণ রাজস্ব হারাচ্ছে।  প্রস্তাবিত পদ্ধতিতে আইসিএক্স-এর আয় স্থানান্তরিত হয়ে মোবাইল অপারেটরদের আয়ে যোগ হবে এবং আইসিএক্স তাদের গ্রস রেভিনিউয়ের ৫০ শতাংশ বিটিআরসিকে পরিশোধ করে রেভিনিউ শেয়ার হিসাবে, অথচ মোবাইল অপারেটর পরিশোধ করে ৫ দশমিক ৫ শতাংশ; কাজেই সরকারি রাজস্ব কমে যাবে। সেমিনারে বলা হয়, যেখানে অন্যান্য অনেক লাইসেন্স স্তরে সরকারের বিপুল পরিমাণ বকেয়া পাওনা রয়েছে, সেখানে আইসিএক্সের মত কার্যকরী ও নিশ্চিত রাজস্ব উৎসকে বাদ দেওয়া হবে আত্মঘাতী সিদ্ধান্ত।  এই ধরনের সিদ্ধান্ত রাষ্ট্রের রাজস্ব স্থিতিশীলতার জন্য হুমকিস্বরূপ। আইসিএক্স লাইসেন্সের ফলে ডেটা সেন্টারসহ ঢাকার বাইরে গড়ে ওঠা অনেক ডেটা সেন্টারের কার্যক্রমের প্রধান সেবাগ্রহীতা আইসিএক্স প্রতিষ্ঠান।  আইসিএক্স বন্ধ হলে এসব প্রতিষ্ঠান হুমকির মুখে পড়বে, ফলে বৃহৎ পরিসরে কর্মসংস্থান কমবে।  সুতরাং, আইসিএক্স না থাকলে ৫০০-৬০০ জন প্রকৌশলী, কর্মকর্তা, কর্মচারী ও শ্রমিকের ভবিষ্যৎ অবধারিতভাবেই অনিশ্চিত হয়ে পড়বে। আইসিএক্স বাতিল হলে নিরাপত্তা ঝুঁকিও বৃদ্ধি পাবে জানিয়ে বলা হয়, মনিটরিং কাঠামো দুর্বল হলে অবধারিতভাবে নিরাপত্তা ঝুঁকি বাড়বে, বিশেষ করে অবৈধ ভিওআইপি, ক্লোনিং, নম্বর মাস্কিংয়ের মতো অপরাধ বেড়ে যাওয়ার সম্ভাবনা থাকবে।  পাশাপাশি দেশের বাজারে বড় মোবাইল অপারেটরদের একচেটিয়া নিয়ন্ত্রণ প্রতিষ্ঠা হয়ে গ্রাহক সেবার মান ও খরচ উভয়ই আরও খারাপ হওয়ার ঝুঁকি বাড়বে। আইসিএক্সের কেন্দ্রীয় ব্যবস্থাপনার মাধ্যমে দেশে একটি সাশ্রয়ী, স্মার্ট এবং টেকসই আন্তঃসংযোগ ব্যবস্থা গড়ে উঠেছে, যার মাধ্যমে সকল অপারেটর উপকৃত হচ্ছে।  সুতরাং, এমন একটি সুগঠিত অবকাঠামো না থাকলে কম-বেশি সকল অপারেটর অসুবিধার সম্মুখীন হবে।  ছোট অপারেটররা গুরুতর ক্ষতির সম্মুখীন হবে। অ্যাসোসিয়েশন অব আইসিএক্স অপারেটস অব বাংলাদেশের সভাপতি ব্রিগেডিয়ার জেনারেল (অব.) মুস্তাফিজুর রহমান বলেন, আমরা প্রযুক্তির মানুষ।  আমরা দাবির জন্য রাস্তায় বা শাহবাগে দাঁড়াতে পারি না।  আমরা নিয়মতান্ত্রিকভাবে দাবি আদায় করতে চাই।  আমাদের দাবি দেশীয় প্রতিষ্ঠানগুলোকে ভেলু অ্যাডেড করতে দেন।  আমাদের প্রধান উপদেষ্টা থ্রি জিরো তত্ত্বের কথা বলেছেন, সেখানে কর্মসংস্থানের একটা বিষয় আছে।  এই পলিসি বাস্তবায়িত হলে অনেকে চাকরি হারাবেন। অ্যাসোসিয়েশনের কোষাধ্যক্ষ ও জীভন ধারা সল্যুশন্স লিমিটেডের গ্রুপ সিইও ব্রিগেডিয়ার জেনারেল (অব.) মো. খুরশীদ আলম বলেন, আমাদের পিঠ দেয়ালে ঠেকে গেছে।  প্রস্তাবিত পলিসি বাস্তবায়িত হলে ৭০০ লোক চাকরি হারাবে।  বিদেশি প্রতিষ্ঠানকে লাইসেন্স দেওয়ার যে প্রভিশন রাখা হয়েছে।  আমার কেন যেন মনে হয়, আমরা আর একটি ইস্ট ইন্ডিয়া কোম্পানির শাসনের পথে। অগ্নি সিস্টেমস লিমিটেডের হেড অব আইসিএক্স অপারেশন আহমেদ উর রহমান রোমেল বলেন, প্রস্তাবিত নীতিমালা বাস্তবায়নের ফলে আইসিএক্স বন্ধ হলে সরকার বছরে ৩০০ কোটি টাকা রাজস্ব হারাবে।  আইসিএক্স অপারেটরের পরিবর্তে মোবাইল অপারেটরদের দিলে ১৬-১৭ কোটি টাকা পাবে।  আর আন্তর্জাতিক এসএমএস অন্তর্ভুক্তি না থাকায় বছরে ৮৫ কোটি টাকা ক্ষতি হচ্ছে।  আইসিএক্স অপারেটরদের এসএমএস সুবিধা দিলে ৮০-৮৫ কোটি টাকা রাজস্ব দিতে পারবে। আইসিএক্স অপারেটরগুলো স্মার্ট সার্ভিস দিতে পারছেন না বলে যে অভিযোগ সে বিষয়ে তিনি বলেন, টেলিকম সেক্টরে আমাদের মতো মেধাবী ছেলে নেই।  আমাদের ছেলেরা মেধা, দক্ষতা ও জ্ঞানে যে পরিমাণ এগিয়ে এবং আমাদের ইনফ্রাস্ট্রাকচার যতটা এগিয়ে; মোবাইল অপারেটররা তার ধারের কাছেও নেই।  মোবাইল অপারেটরদের লোকদের হয়তো ড্রেসআপ এবং অফিস স্মার্ট।  কিন্তু আমাদের নিজেদের ছেলেরা কাজ করে।  তারা নিজেরা সক্ষমতা অর্জন করেছে। ভয়েস টেল লিমিটেডের চিফ অপারেটিং অফিসার মুস্তাফা মাহমুদ হোসেন বলেন, আইসিএক্স ১ মিনিটে ১ পয়সা রাজস্ব পায়।  এটা দিতে কী সমস্যা? মনে হচ্ছে আমরা বাংলাদেশের লোক বলে আমাদেরকেই বাসা ভাড়া দেবে না! প্রস্তাবিত পলিসিতে মোবাইল অপারেটরদের প্রত্যেক লেয়ারে থাকার সুবিধা রাখা হয়েছে যেমন- সাবমেরিন ক্যাবল, স্যাটেলাইট কার্যক্রমে তারা থাকতে পারবেন।  এতে সর্বাধিক গ্রাহক সংখ্যায় এগিয়ে থাকা মোবাইল অপারেটর ছাড়া আর কেউ টিকে থাকতে পারবে না। আমাদের প্রস্তাবনা সেমিনারে আইসিএক্স অপারেটরদের পক্ষ থেকে প্রস্তাবনা তুলে ধরে বলা হয়, বাংলাদেশের টেলিকম খাত আজ একটি গুরুতর সন্ধিক্ষণে।  প্রযুক্তিগত অগ্রগতি, বাজারের চাহিদা ও বৈশ্বিক প্রবণতা বিবেচনায় নীতিমালা সংস্কার প্রয়োজন হলেও আমাদের দেশের বাস্তবতা অনুযায়ী প্রয়োজন সচেতন, তথ্যনির্ভর ও ধাপে ধাপে সংস্কার-যা নিরাপত্তা, স্বচ্ছতা ও স্থিতিশীলতা নিশ্চিত করবে। ১. ভয়েস নেটওয়ার্কে বড় পরিবর্তনের আগে পাইলট প্রকল্প ও তথ্যনির্ভর বিশ্লেষণ প্রয়োজন।  আন্তর্জাতিক এসএমএস খাতটিকে পরীক্ষামূলকভাবে সীমিত পরিসরে আইসিএক্স এর কাঠামোবদ্ধ মডেলে চালু করে ফলাফল পর্যালোচনা করা যেতে পারে যা বর্তমানে উন্মুক্ত বা অনিয়ন্ত্রিত। ২. আইসিএক্স লাইসেন্সধারীর সংখ্যা কিছুটা বেশি হলেও কার্যকরী ব্যবস্থাপনা ও সুবিধার জন্য দেশব্যাপী আইসিএক্স কার্যক্রমকে ঢাকা, চট্টগ্রাম, খুলনা, বগুড়া এবং সিলেটের নির্দিষ্ট পয়েন্ট অব ইন্টারকানেকশনে কেন্দ্রীভূত করা হয়েছে।  এর ফলে আইসিএক্স নেটওয়ার্কটি বাস্তবিক অর্থেই একটি সমন্বিত ও একক কাঠামোতে বিদ্যমান প্ল্যাটফর্মের রূপ নিয়েছে।  এতে করে অপারেটরদের কারিগরি দিক থেকে জটিলতা এমন পর্যায়ে কমেছে যে একটি মাত্র আইসিএক্স থাকলে যেভাবে কাজ করত, কার্যত এখন সেটিই হচ্ছে।  তারপরেও, কাজের সুবিধার্থে প্রশাসনিক ব্যবস্থাপনাতে আরো পরিমার্জন কিংবা পরিবর্তন করে কাজ করা যেতে পারে। ৩. এই খাতের সার্বভৌমত্ব ও নিরাপত্তা, দেশের স্বার্থ নিশ্চিত করণ এবং কর্মসংস্থান রক্ষা এখন সময়ের দাবি। এমআইএইচ/এসএএইচ"
https://www.banglanews24.com/national/news/bd/1527745.details,"বাংলাদেশে অবস্থানরত যুক্তরাষ্ট্রের নাগরিকদের সতর্কতা অবলম্বনের আহ্বান জানিয়েছে ঢাকার মার্কিন দূতাবাস।  বৃহস্পতিবার (২৯ মে)  ঢাকার মার্কিন দূতাবাস এক বার্তায় এই আহ্বান জানিয়েছে। দূতাবাসের বার্তায় উল্লেখ করা হয়, সম্প্রতি বাংলাদেশজুড়ে বিক্ষোভের সংখ্যা বাড়ার কারণে মার্কিন নাগরিকদের সতর্কতা অবলম্বন করা উচিত।  মনে রাখা উচিত যে, শান্তিপূর্ণ বিক্ষোভগুলো সংঘর্ষ-সহিংসতায় পরিণত হতে পারে।                                          আপনাদের  বিক্ষোভ এড়িয়ে চলা উচিত এবং যেকোনো বড় সমাবেশের আশপাশে সতর্কতা অবলম্বন করা উচিত। নিজ দেশের নাগরিকদের বেশ কিছু পরামর্শ  দিয়েছে মার্কিন দূতাবাস।  এগুলো হলো- ব্যক্তিগত নিরাপত্তা পরিকল্পনা পর্যালোচনা, স্থানীয় অনুষ্ঠানসহ আশপাশের পরিবেশ সম্পর্কে সচেতন, স্থানীয় সংবাদ চ্যানেলগুলি পর্যবেক্ষণ, বিক্ষোভ এড়িয়ে চলা, আশপাশের পরিবেশ সম্পর্কে সচেতন থাকা। টিআর/এসএএইচ"
https://www.banglanews24.com/opinion/news/bd/1527741.details,"৫ মার্চ ১৯৭১।  ঢাকায় নিযুক্ত মার্কিন কনসাল জেনারেল আর্চার কে ব্লাড আওয়ামী লীগের এক শীর্ষ নেতার কাছে জানতে চান, ৭ মার্চ শেখ মুজিবুর রহমান স্বাধীনতার ঘোষণা দেবেন কিনা? ওই নেতা স্পষ্ট ভাষায় জানিয়ে দিলেন- ‘না’। আওয়ামী লীগের সাবেক উপদেষ্টা প্রয়াত এইচ টি ইমাম ২০১৪ সালের ২২ এপ্রিল জগন্নাথ বিশ্ববিদ্যালয়ের ইতিহাস বিভাগের এক আলোচনা সভায় বলেছিলেন, ‘রক্তপাতের আশঙ্কায় ৭ মার্চ বঙ্গবন্ধু স্বাধীনতার ঘোষণা দেননি।                                          (সূত্র: দৈনিক আমার দেশ ও অনলাইন পোর্টাল আরটিএনএন, ২৩ এপ্রিল ২০১৪)। শেখ মুজিব নিজেই ব্রিটিশ সাংবাদিক ডেভিড ফ্রস্টের এক সাক্ষাতকারে জানিয়েছিলেন, ‘তিনি ৭ মার্চ স্বাধীনতার ঘোষণা দেননি। ’ অথচ তার জ্যেষ্ঠ সন্তান শেখ হাসিনা বার বার দাবি করেন, ১৯৭১ সালের ৭ মার্চ তার বাবার দেওয়া ঐতিহাসিক ভাষণ ছিল প্রকৃত অর্থেই স্বাধীনতার ঘোষণা। ৭ মার্চ রেস কোর্স ময়দানের জনসভা সম্পর্কে এন্থনি মাসকারেনহাস বলেন, ‘বিপ্লবী নেতা হিসেবে আওয়ামী লীগ প্রধান শেখ মুজিব যে সুনাম অর্জন করেছিলেন তা দিয়ে তিনি চার মাইল দূরে পূর্বাঞ্চল সেনানিবাসের প্রধান দপ্তরে (ঢাকা সেনানিবাস) লক্ষ লক্ষ দৃঢ়চেতা বজ্রমুষ্টি বাঙালিদের নেতৃত্ব দিয়ে টিক্কা খানকে আত্মসমর্পণ করাতে পারতেন।  বাঙালিরা তা করতে প্রস্তুত ছিল, সামরিক বাহিনীকে উৎখাত করার জন্য কয়েক শত আত্মাহুতি দিতে প্রস্তুত ছিল।  (দ্য রেইপ অব বাংলাদেশ; পৃষ্ঠা ৯৪)। ১৯৭১ সালের ২৫ মার্চের আগে পাকিস্তানি হানাদার বাহিনীকে প্রতিরোধ করার কোনো বাস্তব রণনীতি-রণকৌশল আওয়ামী লীগ নেয়নি।  বড় কোনো যুদ্ধে নেতৃত্ব দেওয়ার কথা আওয়ামী লীগের কোনো নেতা, এমনকি শেখ মুজিবও ভাবেননি।  বরং ২৫ মার্চ কালরাত্রির পর আওয়ামী নেতারা নিজেদের নিরাপত্তা নিয়ে উদ্বিগ্ন ছিলেন।  নিরাপত্তা কিংবা চুক্তির স্বার্থে শেখ মুজিব আত্মসমর্পণের প্রস্তুতি নিচ্ছিলেন নিজের ধানমন্ডির বাসায়।  পাকিস্তান বাহিনীর প্রতিরোধ করার জন্য একজন আওয়ামী লীগের কেন্দ্রীয় নেতাও অস্ত্র হাতে তুলে নেননি।  জীবন দেননি কিংবা যুদ্ধ করেননি।  (মওদুদ আহমদ, বাংলাদেশ স্বায়ত্তশাসন থেকে স্বাধীনতা, পৃষ্ঠা: ২২৩)। আওয়ামী লীগ রণনীতি ও রণকৌশল নির্ধারণ করলে যা সম্ভব হতো সেটি নিয়ে সোজাসাপ্টা কথা বলেছিলেন পাকিস্তানের শীর্ষ সামরিক কমান্ডার সাহেবজাদা ইয়াকুব আলী খানের স্টাফ অফিসার মেজর মসিউদ্দৌলা (বাঙালি)।  তিনি বলেছিলেন, নির্বাচিত সংখ্যাগরিষ্ঠ দলের নেতা হিসেবে শেখ মুজিব যদি গোপনে বাঙালি অফিসারদের স্পষ্ট আদেশ দেন, তাহলে প্রদেশে এখনো যে সংখ্যায় বাঙালি সৈনিক রয়েছেন তাদের সক্রিয় করে পাকিস্তানিদের আসন্ন আক্রমণ প্রতিহত করা সম্ভব।  (উপধারা একাত্তর; পৃষ্টা: ১৩)। ৩ থেকে ২৫ মার্চ বাঙালি সেনারা তিনবার পৃথকভাবে শেখ মুজিবের সঙ্গে দেখা করে নির্দেশ চেয়েছেন।  কেননা যা ঘটবে সে সম্বন্ধে তাদের কোনো সংশয় ছিল না।  প্রতিবারই শেখ মুজিব বাঙালি সেনাদের সঙ্গে মামুলি ধরনের কথাবার্তা বলেছেন।  (দ্য রেইপ অব বাংলাদেশ; পৃষ্ঠা: ৯৪)। এবার আসা যাক ১৯৭১ সালের ২৫ ও ২৬ মার্চ স্বাধীনতার সন্ধিক্ষণে রাজনৈতিক নেতৃত্বের কর্মতৎপরতা নিয়ে কিছু আলোচনায়।  ২৫ মার্চ সন্ধ্যা থেকে ধানমন্ডির ৩২ নম্বরের বাড়িতে আওয়ামী লীগের নেতাদের ভিড়।  রাস্তায় থমথমে অবস্থা।  আগের দিন ২৪ মার্চ শেখ মুজিবের প্রতিনিধি সৈয়দ নজরুল ইসলাম, তাজউদ্দীন আহমদ ও ড. কামাল হোসেন এবং প্রেসিডেন্ট ইয়াহিয়া খানের প্রতিনিধি বিচারপতি কর্নওয়ালিস লেফটেন্যান্ট জেনারেল পীরজাদা ও কর্নেল হাসান বৈঠক করে ‘কনফেডারেশন অব পাকিস্তান’ ফর্মুলা চূড়ান্ত করেন। কথা ছিল, ২৫ মার্চ শেখ মুজিব ও ইয়াহিয়া খান মুখোমুখি বসে সেই ফর্মুলা অনুমোদন দেবেন।  ফোন করে সময় ঠিক করা হবে।  ধানমন্ডির বাসায় বসে শেখ মুজিব সেই টেলিফোনের অপেক্ষায় ছিলেন।  তিনি তার দলের সিনিয়র নেতা তাজউদ্দীন আহমদ, ক্যাপ্টেন মনসুর আলী, সৈয়দ নজরুল ইসলাম, গাজী গোলাম মোস্তফা, কামরুজ্জামান, ড. কামাল হোসেনকে নিয়ে বাসার নিচতলায় বসে রাজনৈতিক আলোচনা করেন।  তিনি এসব নেতাকে রাতের মধ্যেই আত্মগোপনে চলে যেতে নির্দেশ দিলেন। তখনও মুজিব তাদের সামনে স্বাধীনতার ঘোষণা সম্পর্কে কোনো আলোচনা করেননি।  এমনকি নেতারা বিদায় নেওয়ার পর রাত ১০টার দিকে দলের সাধারণ সম্পাদক তাজউদ্দীন আহমদ একান্তে টেপ রেকর্ডার নিয়ে হাজির হন শেখ মুজিবের সামনে।  অনুরোধ করলেন, ‘স্বাধীনতার ঘোষণা দিয়ে যেতে। ’ জবাবে শেখ সাহেব বললেন, ‘নাকে তেল দিয়ে ঘুমাও গিয়ে।  পরশুদিন ২৭ মার্চ হরতাল ডেকে দিয়েছি। ’ (তাজউদ্দিন আহমদ : নেতা ও পিতা; পৃষ্ঠা: ৫৯) একদিকে এসব আলোচনা চলছে আবার কিছুক্ষণ পর পর ড. কামালের কাছে তিনি জানতে চান ফোনটা এসেছে কিনা।  কিন্তু সেই ফোন আর আসেনি।  ড. কামাল  বলেন, এমনকি ২৫ মার্চ রাত সাড়ে ১০টা নাগাদ আমি যখন শেখ মুজিবের কাছ থেকে বিদায় নিচ্ছিলাম তখনও তিনি আমার কাছে জানতে চাইলেন, আমি ওই টেলিফোন পেয়েছি কিনা।  আমি তাকে জানালাম যে আমি তা পাইনি।  (মুক্তিযুদ্ধ কেন অনিবার্য ছিল; পৃষ্ঠা: ৯৪)। সবার শেষে রাত ১১টায় শেখ মুজিবের সঙ্গে দেখা করেন স্বেচ্ছাসেবক লীগ নেতা আবদুর রাজ্জাক, যুবলীগ নেতা শেখ মনি ও ডাকসু ভিপি তোফায়েল আহমেদ।  বিদায়কালে শেখ সাহেব তাদের কলকাতার একটি ঠিকানা মুখস্থ করালেন এবং তোফায়েল আহমেদের কপালে চুম্বন করলেন।  (আওয়ামী লীগের ফেসবুক)। এরপর এলো সেই ভয়াল ক্ষণ।  পাক হানাদার বাহিনী ঝাঁপিয়ে পড়লো ঢাকাবাসীর ওপর।  হামলা চালানো হলো পিলখানা ইপিআর ক্যাম্পে, রাজারবাগ পুলিশ লাইনে এবং ঢাকা বিশ্ববিদ্যালয়ের বিভিন্ন হলে।  শাহাদাত বরণ করলো হাজার হাজার মানুষ।  আর পাক সেনাদের হাতে ‘স্বেচ্ছাবন্দি’ হন শেখ মুজিব। এ ঘটনা নিয়ে তাজউদ্দিন আহমদ : নেতা ও পিতা বইয়ের ৫৯ পৃষ্ঠায় লেখা হয়েছে- বেগম মুজিব শোবার ঘরেই সুটকেসে মুজিব কাকুর জামাকাপড় ভাঁজ করে রাখতে শুরু করলেন।  ঢোলা পায়জামায় ফিতা ভরলেন।  পাকিস্তানি সেনার হাতে মুজিব কাকুর স্বেচ্ছাবন্দি হওয়ার এইসব প্রস্তুতি দেখার পরও আব্বু হাল না ছেড়ে প্রায় এক ঘণ্টা ধরে বিভিন্ন ঐতিহাসিক উদাহরণ টেনে মুজিব কাকুকে বোঝাবার চেষ্টা করলেন। বাঙালি জাতির সেই ঘোর দুঃসময়ে চট্টগ্রামে মৃত্যর ঝুঁকি নিয়ে তরুণ সেনা অফিসার মেজর জিয়া আটক করলেন তারই কমান্ডার পাক জেনারেল জানজুয়াকে।  দৃঢ়কন্ঠে উচ্চারণ করলেন, ‘উই রিভোল্ট’।  রাত তখন ২টা বেজে ১৫ মিনিট।  ২৬ শে মার্চ প্রথম প্রহর।  সেনানিবাসে বাঙালি সেনা অফিসার এবং জওয়ানদের উদ্দেশে স্বাধীনতার ঘোষণা করলেন মেজর জিয়া বললেন, ‘এই মুহূর্ত থেকে শুরু হয়ে গেলে আমাদের স্বাধীনতা যুদ্ধ। ’ পরে কালুরঘাট বেতারকেন্দ্র থেকে মেজর জিয়াউর রহমান তার স্বাধীনতার ঘোষণায় নিজেকে ‘বাংলাদেশের অস্থায়ী রাষ্ট্রপতি’ হিসেবে তুলে ধরে বিশ্ববাসীকে বাংলাদেশের মুক্তিপাগল জনগণের পাশে দাঁড়ানোর আহ্বান জানান। আওয়ামী লীগ নেতাদের পরামর্শে ২৮ মার্চ শেখ মুজিবের পক্ষে স্বাধীনতার ঘোষণা দেন মেজর জিয়া, যা প্রচারিত হয় ৩০ মার্চ পর্যন্ত।  তার এই ঘোষণার সময় কালুরঘাট বেতার কেন্দ্রের পরিবেশ সম্পর্কে তুলে ধরেন শব্দ সৈনিক বেলাল মুহাম্মদ।  প্রত্যক্ষদর্শী হিসেবে নিজের স্বাধীন বাংলা বেতার কেন্দ্র বইয়ে তিনি লিখেছেন, ‘ওই সময়েই দ্বিতীয় দিন অর্থাৎ ২৭শে মার্চ, ১৯৭১ আমি আমার বন্ধু মাহমুদ হোসেনসহ (শহীদ) পটিয়ায় গিয়ে তৎকালীন মেজর জিয়াউর রহমানের সঙ্গে যোগাযোগ করি।  তিনি ট্রান্সমিটার ভবন নিরাপত্তায় পাহারার ব্যবস্থা করেন এবং সেদিনই সন্ধ্যায় বেতারে তার ঐতিহাসিক ঘোষণা প্রচার করেন।  (পৃষ্ঠা: ২৬)। বেলাল মোহাম্মদ দিয়েছেন, ‘অফিস কক্ষে শুধু আমরা দুজন।  আমি ও মেজর জিয়াউর রহমান।  বলেছিলাম, আচ্ছা মেজর সাহেব, আমরা তো সবাই ‘মাইনর’; আপনি ‘মেজর’ হিসেবে স্বকণ্ঠে কিছু প্রচার করলে কেমন হয়।  কথাটা ছিল নিতান্তই রসিকতা।  তিনি নিয়েছিলেন গুরুত্বপূর্ণ প্রস্তাব হিসেবে।  সঙ্গে সঙ্গে বলেছিলেন, ‘হ্যাঁ।  কিন্তু কি বলা যায় বলুন তো।  আমি একপাতা কাগজ এগিয়ে দিলাম।  তিনি নিজের পকেট থেকে কলম হাতে নিয়েছিলেন।  প্রথম তিনি লিখেছিলেন ,‘I, Major Zia do hereby declare independence of Bangladesh.’ সেই সান্ধ্য অধিবেশনে মেজর জিয়াউর রহমানের স্বকণ্ঠ ঘোষণার পর অনুবাদটিও অন্যদের কণ্ঠে বারবার প্রচারিত হয়েছিল।  ঘোষণাটি প্রধানত আমার সঙ্গে আলোচনা করে রচিত।  (পৃষ্ঠা: ৫৯) এ তধ্যে একমত পোষণ করেন আওয়ামী লীগের আরেক সাবেক সংসদ সদস্য মেজর জেনারেল (অব.) সুবিদ আলী ভূইয়া তার ‘মুক্তিযুদ্ধে নয় মাস’ গ্রন্থে।  তিনি লিখেছেন, ‘ঘণ্টা দেড়েক চেষ্টার পর মেজর তার ঐতিহাসিক ভাষণটি তৈরি করে নিজেই পাঠ করেন। ’ মেজর জিয়ার সেই ভাষণের স্বীকৃতি দিয়ে মন্তব্য করেছেন আওয়ামী লীগের শীর্ষ নেতা তাজউদ্দীন আহমদ, আবদুর রাজ্জাক, ব্যারিস্টার আমিরুল ইসলাম, ড. ওয়াজেদ আলী মিয়া, এ কে খন্দকার, মেজর জেনারেল কে এম শফিউল্লাহ, মেজর রফিকুল ইসলাম, অধ‌্যপক সৈয়দ আলী আহসান, প্রফেসর এমাজ উদ্দীন আহমদ, লেখক মঈদুল হাসান, হুমায়ুন আহমদ, বিদেশি নেতাদের মধ্যে ভারতের জেনারেল জ্যাকব, জেনারেল সুখান্ত সিংসহ আরও অনেকে। দেশ-বিদেশের গণমাধ্যমে ফলাও করে প্রচার করা হয় মেজর জিয়ার স্বাধীনতার ঘোষণা।  লন্ডনের ডেইলি টেলিগ্রাফ পত্রিকার ২৯ মার্চ সংখ্যায় লেখা হয় পূর্ব পাকিস্তানের পূর্বাঞ্চল শহর চট্টগ্রামে মেজর জিয়া খান (হবে মেজর জিয়াউর রহমান) নিজকে বাংলাদেশ লিবারেশন আর্মির প্রধান ঘোষণা দিয়ে প্রতিরোধ যুদ্ধ শুরু করে দিয়েছেন।  (International press coverage on Bangladesh Liberation War) মুক্তিযুদ্ধের সময় বাংলাদেশের পরম বন্ধু ভারতের প্রধানমন্ত্রী ইন্দিরা গান্ধী ১৯৭১ সালের ৬ নভেম্বর কলম্বিয়া বিশ্ববিদ্যালয়ে এক বক্তৃতায় বলেন, ‘স্বাধীনতার ডাক এসেছিল শেখ মুজিব গ্রেপ্তার হবার পরে, তার আগে নয়।  আমার জানা মতে তিনি কোনো সময় স্বাধীনতার ঘোষণা দেননি।  (The cry for independence arose after Sheikh Mujib was arrested and not before. He himself, so far as I know, has not asked for independence even now. (Bangladesh Documents, vol-11) মিথ
বলা হয়ে থাকে শেখ মুজিবুর রহমানের স্বাধীনতার ঘোষণা টেলিগ্রামের মাধ্যমে চট্টগ্রামের আওয়ামী লীগ নেতা জহুর আহমেদ চৌধুরীর কাছে পাঠানো হয়।  আবার বলা হয় সেটা তৎকালীন জেলা আওয়ামী লীগের সাধারণ সম্পাদক এম এ হান্নানের হস্তগত হয় এবং সেটা তিনি শহরে মাইকিং করেন।  এ প্রসঙ্গে এম এ হান্নানের বক্তব্য- ‘২৫ মার্চ রাতে আবার আমরা এম আর সিদ্দিকী সাহেবের বাড়িতে চট্টগ্রামের সকল নেতৃস্থানীয় ব্যক্তিরা মিলিত হই।  রাত ১০টায় শেখ মুজিবর রহমান এম আর সিদ্দিকী সাহেবের নিকট জরুরি সংবাদ দেন।  সংবাদটির মূল বিষয়বস্তু ছিল পাক বাহিনীর বিরুদ্ধে দুর্বার আন্দোলন ও প্রতিরোধ গড়ে তোলা।  (বাংলাদেশের স্বাধীনতা যুদ্ধের দলিলপত্র: পঞ্চদশ খণ্ড, পৃষ্ঠা-১২৮)। একই বইয়ের পরের পৃষ্ঠায় তিনি আবার বলছেন, ‘২৫ মার্চ গভীর রাত্রে ৮ম বেঙ্গল রেজিমেন্ট হতে টেলিফোনে আওয়ামী লীগ অফিসে বলা হয় সেনানিবাসের চারপাশে বেশ কিছু ছাত্র-যুবক ও উৎসাহী জনতাকে পাঠানোর জন্য।  সংবাদ পাওয়া মাত্র সকলকে অবহিত করা হয়।  ২৬ মার্চ খুব সকালে আমি আতাউর রহমান কায়ছার ও এম এ মান্নানসহ সেনানিবাসের দিকে যাই।  (বাংলাদেশের স্বাধীনতা যুদ্ধের দলিলপত্র: পঞ্চদশ খণ্ড, পৃষ্ঠা-১২৯)। তিনি আরও বলেছেন, ‘এম এ হান্নান যদি শেখ সাহেবের স্বাধীনতার ঘোষণা ২৬ মার্চ রাতে হাতে পাইতেন তাহলে উক্ত নেতাদের কাছে তিনি সেটা কি প্রকাশ করতেন না ‘ তিনি আরও লিখেছেন, ‘২৭ মার্চ বিকালে মেজর জিয়াউর রহমান রেডিও মারফত স্বাধীনতা ঘোষণা করেন।  মেজর জিয়ার স্বাধীনতা ঘোষণার পর ‘ঘোষণার বক্তব্য’ নিয়ে জনমনে কিছুটা বিভ্রান্তি দেখা দেয়।  তাই সেদিন রাত্রে আমি মীর্জা আবু মনসুর ও মোশারফ হোসেন ফটিকছড়িতে প্রাক্তন মন্ত্রী একে খান সাহেবের সঙ্গে সাক্ষাৎ করি।  পুনঃঘোষণার জন্য তিনি একটা খসড়া করে দেন।  আমরা ফটিকছড়ি হতে কালুরঘাট ট্রান্সমিটার সেন্টারে উপস্থিত হই।  সেখানে মেজর জিয়ার নিকট একে খান কর্তৃক লিখিত খসড়াটি দেই।  পুনরায় ২৮ মার্চ সকালে বঙ্গবন্ধুর পক্ষে মেজর জিয়াউর রহমান সর্বাধিনায়ক হিসেবে স্বাধীনতা ঘোষণা করেন। ’ এইখানেই আসল তথ্য দিয়েছেন হান্নান সাহেব।  তার ভাষ্যমতে মেজর জিয়াউর রহমান কালুরঘাট বেতারকেন্দ্র থেকে স্বাধীনতার যে ঘোষণা দিয়েছেন সেই ঘোষণাপত্র সম্পাদনা করার কাজটি করেন সাবেক মন্ত্রী একে খান।  তাহলে ঢাকা থেকে পাঠানো শেখ মুজিবের স্বাধীনতার ঘোষণাপত্র কোথায় গেল? এম এ হান্নান সাহেব আরেকজন সেনা অফিসারের সঙ্গে যোগাযোগ রাখতেন।  তিনি হলেন ১ নম্বর সেক্টর কমান্ডার মেজর রফিকুল ইসলাম (বীরউত্তম)।  তিনি বর্তমান আওয়ামী লীগ সরকারদলীয় এমপি এবং সাবেক স্বরাষ্ট্র মন্ত্রী।  তার লেখা বই ‘লক্ষ প্রাণের বিনিময়ে’ স্বাধীনতার ঘোষণা অংশটুকু পড়লে এর উৎস সম্পর্কে নিশ্চিত হওয়া যাবে। তিনি লিখেছেন, ‘২৬ মার্চ সকালে টেলিফোনে আমি জনাব হান্নান, জহুর আহমদ চৌধুরী এবং জনাব সিদ্দিকীকে অনুরোধ করলাম চট্টগ্রাম শহরে আমরা যে যুদ্ধ চালিয়ে যাচ্ছি এ বিষয়টি জনগণকে জানাবার জন্য তারা যেন রেডিওতে একটা ঘোষণার বন্দোবস্ত করেন।  সেই অনুযায়ী আওয়ামী লীগের নেতারা একটা খসড়া তৈরি করেন এবং তা সংশোধন করে দিলেন ডা. জাফর।  এই ঘোষণাবাণীতে পাকিস্তান সেনাবাহিনীর আক্রমণ থেকে নিরীহ বাঙালিদেরকে রক্ষা করার জন্য বিশ্ববাসীর কাছে আবেদন ছাড়াও বাঙালিদের যার যা আছে তাই নিয়ে শত্রুর বিরুদ্ধে যুদ্ধ চালিয়ে যাওয়ার আহ্বান করা হয়।  ২৬ মার্চ আনুমানিক ২টা ৩০ মিনিটে চট্টগ্রাম শহরের কয়েক মাইল বাইরে কালুরঘাট রোডস্থ চট্টগ্রাম রেডিওর ট্রান্সমিশন সেন্টার থেকে বঙ্গবন্ধু শেখ মুজিবুর রহমানের পক্ষে চট্টগ্রাম জেলা আওয়ামী লীগের সেক্রেটারি জনাব এম এ হান্নান এই ঘোষণা বাণীটি পাঠ করেন।  (পৃষ্ঠা: ১৫৩)।  এই বই কেউ চ্যালেঞ্জ করেনি।  তাহলে এম এ হান্নানের স্বাধীনতার ঘোষণা কোথায় বসে (মেজর রফিকের দপ্তরে) তৈরি হয়েছিল তার নমুনা এখানে পাওয়া গেল। মেজর জিয়াউর রহমানের স্বাধীনতার ঘোষণা সম্পর্কে মেজর রফিক লিখেছেন, “সেদিন (২৭ মার্চ) অপরাহ্নেই তারা (এম এ হান্নান, জহুর আহমদ চৌধুরী, এম আর সিদ্দিকী ও ডা. জাফর) কালুরঘাট ব্রিজের পূর্বপ্রান্তে গিয়ে দেখেন মেজর জিয়া তখনও সেখানে আছেন।  আওয়ামী লীগ নেতৃবৃন্দের অনুরোধে ২৭ মার্চ বিকেল বেলা মেজর জিয়া স্বাধীন বাংলা বেতার কেন্দ্রে আসেন এবং সেদিন সন্ধ্যায় তিনি সেখানে থেকে বক্তৃতা দেন।  রেডিওতে তার প্রথম ভাষণে তিনি নিজেকে ‘রাষ্ট্র প্রধান’ বলে উল্লেখ করলেন।  নিজেকে ‘রাষ্ট্র প্রধান’ বলে উল্লেখ করে ভাষণ দেওয়াটা সম্ভবত সে সময়ের ‘উত্তেজনাকর মানসিক’ অবস্থায় অসাবধানতার কারণেই হয়েছিল। ” শেখ মুজিবের স্বাধীনতার ঘোষণা পত্রের রচয়িতা ডা.জাফর?
একই মত দিয়েছেন কালুরঘাট বেতারকেন্দ্রের শব্দ সৈনিক বেলাল মোহাম্মদ।  চট্টগ্রাম জেলা আওয়ামী লীগের সাধারণ সম্পাদক এম এ হান্নান ২৬ মার্চ দুপুরে পাঁচ মিনিটের একটা বিক্ষিপ্ত অধিবেশনে নিজের নাম পরিচয়সহ বঙ্গবন্ধুর পক্ষে স্বাধীনতার ঘোষণা পাঠ করেছিলেন।  সেই ঘোষণাপত্রের রচয়িতা আওয়ামী লীগের কোষাধ্যক্ষ ডাক্তার আবু জাফর।  (স্বাধীন বাংলা বেতার কেন্দ্র; পৃষ্ঠা: ৪২)। আওয়ামী লীগ নেতা শেখ সেলিম লিখেছেন, ‘২৬ মার্চ  প্রথম প্রহরে রাত ১২টার পর শেখ মুজিবের স্বাধীনতার ঘোষণাটি তৎকালীন ইপিআর ওয়্যারলেস সেটের মাধ্যমে সারা দেশে ছড়িয়ে দেয়।  ঘোষণায় তিনি বলেন, ‘ইহাই হয়তো আমার শেষ বার্তা, আজ হইতে বাংলাদেশ স্বাধীন। ’ স্বাধীনতার এই ঘোষণা শেখ মুজিব প্রথমে ঢাকা বেতার কেন্দ্রের মাধ্যমে জনগণের কাছে পৌঁছে দিতে চেয়েছিলেন।  কিন্তু পাকিস্তানি বাহিনী বেতারকেন্দ্র দখল করায় সেটা সম্ভব হয়নি।  পরে সেই ঘোষণাপত্র পাঠানো হয় চট্টগ্রামে জহুর আহমেদ চৌধুরীর কাছে ২৬ মার্চ।  সেটা জহুর আহমেদ চৌধুরীর কাছ থেকে সংগ্রহ করে আওয়ামী লীগ নেতা এম এ হান্নান বাংলায় অনুবাদ করে চট্টগ্রামে মাইকিং করে ঘোষণা করেন।  পরে কালুরঘাট বেতারকেন্দ্র থেকে ২৬ মার্চ এম এ হান্নান নিজে বেলা দুটোর সময় পাঠ করেন।  ২৭ মার্চ সন্ধ্যা ৭টা ৪৫ মিনিটে কালুরঘাট বেতারকেন্দ্র থেকে শেখ মুজিবের স্বাধীনতার ঘোষণাটি বেলাল মোহাম্মদের অনুরোধে মেজর জিয়াউর রহমান পাঠ করেন।  (বঙ্গবন্ধুর স্বপ্নের বাংলাদেশ; পৃষ্টা: ৫২১)। শেখ মুজিবের স্বাধীনতার ঘোষণা বেলাল মোহাম্মদের হাতে থাকলে তিনি সেটাই মেজর জিয়াউর রহমানের হাতে তুলে দিতে পারতেন।  সাদা কাগজের এক্সারসাইজ খাতা কেন দিলেন? এই একই কথা প্রধানমন্ত্রী হিসেবে শেখ মুজিবুর রহমান ১৯৭৪ সালের ৫ ডিসেম্বর পিলখানায় বিডিআর জোয়ানদের এক কুচকাওয়াজে বলেছিলেন।  তিনি বলেছিলেন, ‘১৯৭১ সালের ২৫ মার্চ রাতে যখন এই পিলখানা ইপিআর ঘাঁটিতে হামলা করা হয় তখন আমি আমার স্বাধীনতার ঘোষণা চট্টগ্রাম ইপিআর হেডকোয়ার্টারে পাঠিয়েছিলাম।  আমার ঘোষণা বাংলা অনুবাদ করে গ্রামে গ্রামে পাঠানো হয়। ’ এই বক্তব্যের পর মেজর রফিকুল ইসলাম বলেন, ‘২৫ মার্চ রাত সাড়ে ১১টায় আমার ইপিআর হেডকোয়ার্টারের সঙ্গে সব ওয়্যারলেস যোগাযোগ বিচ্ছিন্ন হয়ে যায়।  আমরা ঢাকার সাথে যোগাযোগ করতে পারছিলাম না।  আমি বাঙালি জওয়ানদের নিয়ে রেলওয়ে হিলে অবস্থান নেই।  (লক্ষ্য প্রাণের বিনিময়ে, পৃষ্টা: ১১৮)। এতে বোঝা যায়, শেখ সেলিম ও শেখ মুজিবের স্বাধীনতার ঘোষণা ইথারে ভাসছিল, চট্টগ্রামে ল্যান্ড করতে পারে নাই। শেখ মুজিব যে ২৫ মার্চ স্বাধীনতার ঘোষণা দেননি তার আরেকটি নিদর্শন পাওয়া যায় কলকাতা থেকে আনন্দবাজার প্রকাশনা থেকে প্রকাশিত ‘বাংলা নামে দেশ’ গ্রন্থে।  এই গ্রন্থের মুখবন্ধে তৎকালীন ভারতের প্রধানমন্ত্রী ইন্দিরা গান্ধি এবং বাংলাদেশের প্রধানমন্ত্রী শেখ মুজিবুর রহমানের হাতে লেখা চিঠি থেকে সেটা স্পষ্ট হয়ে যায়।  স্বাধীনতার মাত্র ৪ মাসের মাথায় ১৯৭২ সালের ২০ মার্চ লেখা মুখবন্ধে শেখ মুজিব ২৫ মার্চের স্বাধীনতা ঘোষণার দাবি উল্লেখ না করে ৭ মার্চের দাবি আদায়ের কৌশলের কথা উল্লেখ করেছেন। অধ্যাপক আনিসুজ্জামান তার ‘আমার একাত্তর’ গ্রন্থে লিখেছেন, ‘২৭ মার্চে জানা গেল স্বাধীন বাংলা বেতার কেন্দ্র থেকে অষ্টম ইস্ট বেঙ্গল রেজিমেন্টের মেজর জিয়াউর রহমান স্বাধীনতার ঘোষণা দিয়েছেন।  আমি নিজে অবশ্য শুনিনি, তবে ক্যাম্পাসে অনেকেই শুনেছিলেন।  এইসঙ্গে আমরা সবাই খুব উল্লাসিত হলাম (পৃষ্ঠা: ৩৭)। বাংলাদেশের স্বাধীনতা যুদ্ধের ওপর যত দলিল আছে, তাতে স্বাধীনতার ঘোষক হিসেবে শুধুমাত্র মেজর জিয়াউর রহমানের নামই উল্লেখিত হয়েছে।  অপরপক্ষে শেখ মুজিবর রহমানের স্বাধীনতার ঘোষণার একমাত্র দলিল হচ্ছেন চট্টগ্রামের আওয়ামী লীগ নেতা জহুর আহমদ চৌধুরী এবং এম এ হান্নান।  তারা কোন টেলিপ্রিন্টার থেকে ওই ঘোষণা পত্র সংগ্রহ করলেন তার নাম ঠিকানা বলেননি।  আবার সেটা কোন সময়ে চট্টগ্রামের বেতারকেন্দ্র থেকে প্রচার করা হলো, তার ভাষা কি ছিল, তার কোনো দালিলিক প্রমাণ কেউ হাজির করেননি।  জহুর আহমদ চৌধুরীর কাছে শেখ মুজিবের স্বাধীনতার ঘোষণাপত্র থাকলে তিনি কেন মেজর রফিকের নির্দেশে আরেকটা নতুন ঘোষণা পত্র লিখবেন? আবার মুক্তিযুদ্ধ চলাকালে ১৯৭১ সালের জুন মাসে বাংলাদেশের নেতারা স্বীকৃতি দানের প্রশ্নে ভারত সরকারকে খুব বেশি পীড়াপীড়ি শুরু করেন।  তখন স্বাধীনতার ঘোষণা নিয়ে ভারত সরকার গুরুতর সন্দেহ প্রকাশ করে।  তারা বলেন, ‘স্বাধীনতা ঘোষণার কোনো প্রমাণ, কোনো দলিল, কোনো জীবিত সাক্ষ্য আপনাদের আছে কি?’ ভারত সরকার বাংলাদেশ মন্ত্রিপরিষদের সদস্য ও অন্য প্রধান নেতাদের জিজ্ঞাসা করেছে, ‘কাউকে কিছু বলে গেছেন কিনা শেখ মুজিবুর রহমান?’ এর মধ্যে জহুর আহমদ চৌধুরীও ছিলেন।  প্রত্যেকেই বলেছেন, কাউকেই তিনি স্বাধীনতার ঘোষণার কথা বলে যাননি।  জহুর আহমদ চৌধুরী নিজে তাজউদ্দীনকে বলেছেন, ‘তাকে কিছু বলা হয়নি ‘ (মুক্তিযুদ্ধের পূর্বাপর, পৃষ্ঠা: ২৯)। সাবেক মন্ত্রী এবং মুক্তিযুদ্ধের ডেপুটি কমান্ডার ইন চিফ একে খন্দকার বলেন, ‘কালুরঘাট বেতার কেন্দ্রের কয়েকজন কর্মীর অনুরোধে মেজর জিয়াউর রহমান সেখানে যান এবং তাদের অনুরোধে স্বাধীনতার ঘোষণা দেন।  সেটা ভুল ভাবেই দেন।  সেই ঘোষণায় তিনি নিজেকে বাংলাদেশের রাষ্ট্রপতি হিসেবে ঘোষণা করেছিলেন।  এই ঘোষণায় সবাই হতবাক হয়ে যান।  এমন ঘোষণা তো তার দেওয়ার কথা নয়।  এরপর তার সংশোধন করা হয়।  এটা প্রচার করা হয় ২৭ মার্চ সন্ধ্যার কিছু আগে।  (মুক্তিযুদ্ধের পূর্বাপর, পৃষ্ঠা: ২৬)। আরেকটি কথা খুবই জরুরি; ঢাকায় শেখ মুজিব কেন্দ্রীয় সিনিয়র নেতাদের অন্ধকারে রেখে চট্টগ্রামের আঞ্চলিক নেতাদের ওপর এত আস্থা রাখলেন কীভাবে? ঢাকা থেকে কলকাতা যাওয়ার পথে পদ্মার তীরবর্তী গ্রাম আগারগাঁও সুকুর মিয়া নামের আওয়ামী লীগের এক কর্মীর বাড়িতে আশ্রয় নিয়েছিলেন ব্যারিস্টার আমিরুল ইসলাম।  ২৮ মার্চ দুপুরে রেডিওতে মেজর জিয়ার কণ্ঠে স্বাধীনতার ঘোষণা শুনে তিনি বলেছিলেন, ‘মেজর জিয়ার আহ্বান বেসামরিক, সামরিক তথা বাংলার সর্বশ্রেণির মানুষকে সংগ্রামে উজ্জীবিত করে।  (স্বাধীনতার দলিল পত্র পঞ্চদশ খণ্ড ,পৃষ্ঠা ৬৩)। ওই একই স্থানে ছিলেন তাজউদ্দিন আহমেদও।  সেখানে তারা শুনতে পান বঙ্গবন্ধুর পক্ষে মেজর জিয়াউর রহমানের স্বাধীনতার ঘোষণা।  ২৭ মার্চ স্বাধীন বাংলা বেতার কেন্দ্র থেকে সম্প্রচারিত এই ঘোষণাটি আব্বুসহ সামরিক ও বেসামরিক সকল বাঙালিকে অনুপ্রাণিত করে।  (তাজ উদ্দিন আহমদ: নেতা ও পিতা, পৃষ্ঠা: ১০৭)। যুদ্ধকালীন প্রধানমন্ত্রী তাজউদ্দীন আহমদের পিএস মঈদুল হাসান ‘মূলধারা ৭১’ গ্রন্থে লিখেছেন, ‘২৭ মার্চ সন্ধ্যায় ৮ম ইবির বিদ্রোহী নেতা মেজর জিয়াউর রহমান বাংলাদেশকে স্বাধীন ঘোষণা করেন।  মেজর জিয়া তার প্রথম বেতার বক্তৃতায় নিজেকে ‘রাষ্ট্রপ্রধান’ হিসেবে ঘোষণা করলেও পরদিন স্থানীয় রাজনৈতিক নেতাদের পরামর্শে শেখ মুজিবের নির্দেশে মুক্তিযুদ্ধে অবতীর্ণ হওয়ার কথা প্রকাশ করেন। ১৯৮৭ সালের ৪ ফেব্রুয়ারি সাপ্তাহিক মেঘনায় প্রকাশিত এক সাক্ষাৎকারে তৎকালীন বাকশাল নেতা ও সাবেক মন্ত্রী আবদুর রাজ্জাকের মুখ থেকে শুনতে পাই, ‘২৭ মার্চ সকালে চায়না বিল্ডিংয়ের কাছে আমার বন্ধু আতিয়ারের বাসায় গেলাম।  তার কাছ থেকে একটা লুঙ্গি আর একটা হাফ শার্ট নিয়ে রওনা হলাম নদীর ওপারে জিঞ্জিরায়।  নৌকায় শুনলাম হঠাৎ কোনো বেতার কেন্দ্র থেকে বলা হচ্ছে, আই মেজর জিয়াউর রহমান ডিক্লেয়ার ইন্ডিপেনডেন্স অব বাংলাদেশ।  আমরা তো অবাক।  বলে কি? পরে আবার শুনেছি জিয়া বলছে, বঙ্গবন্ধু শেখ মুজিবের পক্ষে বাংলাদেশের স্বাধীনতা ঘোষণা করছি। আলোচনার বিভিন্ন পর্যায়ে দেখা গেছে,  মেজর জিয়াউর রহমান ১৯৭১ সালের ২৬ মার্চ প্রথম প্রহরে চট্টগ্রাম সেনাকুঞ্জে বাঙালি অফিসার ও জওয়ানদের উদ্দেশ্যে প্রথম স্বাধীনতার ঘোষণা দিয়ে পাক সেনাবাহিনীর বিরুদ্ধে বিদ্রোহ করেছেন।  (একটি জাতির জন্ম, দৈনিক বাংলা, ১৯৭২)।  পরে  কালুরঘাট বেতারকেন্দ্র থেকে সন্ধ্যা ৭টা ৪০ মিনিটে স্বাধীনতার ঘোষণা দেন মেজর জিয়া।  এখানে তিনি নিজেকে ‘রাষ্ট্রপ্রধান’ হিসেবে ঘোষণা করেন।  এ ব্যাপারে আওয়ামী লীগ, বিএনপি এবং নিরপেক্ষ অবস্থান থেকে কেউ দ্বিমত পোষণ করেন নাই।  সমস্যা দেখা দিয়েছে শেখ মুজিবের স্বাধীনতা ঘোষণা নিয়ে।  শেখ মুজিব থেকে শুরু করে আওয়ামী লীগের নেতা, মন্ত্রী, এমপি, লেখক, বুদ্ধিজীবী সবার বক্তব্য একটাই; আর সেটা হল- তিনি গ্রেপ্তার হওয়ার আগে স্বাধীনতার ঘোষণা দিয়ে যান।  কিন্তু এর স্বপক্ষে কোনো প্রমাণ উপস্থিত করা যায় না।  কারণ, চট্টগ্রামে যারা এই বার্তা গ্রহণ করেছেন তাদের কারো কথায় মিল খুঁজে পাওয়া যায় না।  বিষয়টি নিয়ে আরও গবেষণা হতে পারে এবং হবে।  সঠিক ইতিহাস একদিন উদঘাটিত হবেই। তথ্য সূত্র-
১.Cruel Birth of Bangladesh :Archar K Blood
২.International Media on Bangladesh Liberation War
৩. দ্যা রেইপ অব বাংলাদেশ : অ্যান্থনী মাসকারেনহাস
৪..বিবিসি
৫. মুক্তিযুদ্ধের পূর্বাপর : এ কে খন্দকার, মঈদুল হাসান, এস আর মীর্জা
৬. ৭১: ভেতর ও বাইরে : এ কে খন্দকার
৭. তাজউদ্দীন আহমদ : নেতা ও পিতা- শারমিন আহমদ
৮. মেজর রফিকুল ইসলাম : লক্ষ্য প্রাণের বিনিময়ে
৯. শেখ সেলিম : বঙ্গবন্ধুর স্বপ্নের বাংলাদেশ
১০. তোফায়েল আহমেদ : আওয়ামী লীগ ফেসবুক
১১. আবদুর রাজ্জাক : সাপ্তাহিক মেঘনায় সাক্ষাৎকার
১২. ড. কামাল হোসেন : মুক্তিযুদ্ধ কেন অনিবার্য ছিল
১৩. মুক্তিযুদ্ধে নয় মাস: মেজর জেনারেল (অব.) সুবিদ আলী ভূইয়া
১৪. শব্দ সৈনিক বেলাল মোহাম্মদ: স্বাধীন বাংলা বেতার কেন্দ্র"
https://www.banglanews24.com/politics/news/bd/1527737.details,"জাতীয় পার্টির (জাপা) চেয়ারম্যান ও সাবেক বিরোধীদলীয় নেতা গোলাম মোহাম্মদ কাদেরের (জিএম কাদের) রংপুরের বাড়িতে হামলার ঘটনা ঘটেছে।  এ সময় হামলাকারীরা বাড়ির জানালার কাচ, দরজা ভাঙচুর করে ও বাড়ির সামনে থাকা মোটরসাইকেলে আগুন ধরিয়ে দেয়। বৃহস্পতিবার (২৯ মে) রাত সাড়ে ৮টায় রংপুর নগরীর সেনপাড়ায় অবস্থিত জিএম কাদেরের স্কাই ভিউ বাসভবনে এই হামলার ঘটনা ঘটে।  হামলার সময় জিএম কাদের ওই বাড়িতে অবস্থান করছিলেন।                                         পরে সেনাবাহিনীর সদস্যরাসহ পুলিশ ঘটনাস্থলে গেলে পরিস্থিতির স্বাভাবিক হয়। এদিকে ঘটনা জানাজানি হলে রংপুর নগরীজুড়ে জাতীয় পার্টির নেতা-কর্মীদের মাঝে চরম উত্তেজনা ছড়িয়ে পড়ে। এই হামলার জন্য জাতীয় নাগরিক পার্টি (এনসিপি) ও বৈষম্যবিরোধী আন্দোলনের স্থানীয় নেতা-কর্মীরা জড়িত বলে দাবি করেছেন জাতীয় পার্টির নেতা-কর্মীরা। হামলায় আক্রান্ত বাড়িটি জাতীয় পার্টির প্রতিষ্ঠাতা চেয়ারম্যান ও সাবেক রাষ্ট্রপতি প্রয়াত হুসেইন মোহাম্মদ এরশাদের বলে পরিচিত।  এই বাড়িতে এরশাদের ভাতিজা ও জাতীয় যুব সংহতির কেন্দ্রীয় সভাপতি সাবেক এমপি আসিফ শাহরিয়ার বসবাস করেন। এর আগে সন্ধ্যার পর জাতীয় পার্টির চেয়ারম্যান জিএম কাদেরকে আওয়ামী লীগের দোসর আখ্যা দিয়ে তার রংপুরে অবস্থানের প্রতিবাদে বিক্ষোভ মিছিল হয়।  পাশাপাশি অবস্থান কর্মসূচি পালন করেন বৈষম্যবিরোধী ছাত্র আন্দোলন ও এনসিপির নেতা-কর্মীরা।  রাত সাড়ে ৮টার দিকে নগরীর প্রেস ক্লাবের সামনে থেকে বিক্ষোভ মিছিল শুরু হয়ে জীবন বীমা মোড়, গ্র্যান্ড হোটেল মোড়ে অবস্থান নেন সংগঠন দুটির নেতাকর্মীরা। সেখানে ১০ মিনিটের মতো বৃষ্টিতে ভিজে বিভিন্ন স্লোগান দেন তারা। এর কিছু সময় পর নগরীর সেনপাড়ায় অবস্থিত প্রয়াত হুসাইন মোহাম্মদ এরশাদের বাড়িতে ইটপাটকেল ছুড়লে জানালার কাচ ভেঙে যায়।   সেখানে কিছুক্ষণ ভাঙচুর চলে।  হামলাকারীরা ফিরে যাওয়ার সময় বাসার সামনে থাকা মোটরসাইকেলে আগুন ধরিয়ে দেয়। হামলার খবর পেয়ে কিছুক্ষণের মধ্যে ঘটনাস্থলে পৌঁছায় যৌথ বাহিনী ও পুলিশ।  তাদের সঙ্গে সেখানে হাজির হন বেশ কয়েকজন জাপা নেতা-কর্মী।  এ সময় নতুন করে উত্তেজনা ছড়িয়ে পড়লেও পরিস্থিতি শান্ত করে পুলিশ ও যৌথ বাহিনী। বৈষম্যবিরোধী ছাত্র আন্দোলনের রংপুর মহানগর শাখার সভাপতি ইমতিয়াজ ইমতি বলেন, ‘জিএম কাদের রংপুরে অবস্থান করার খবর পেয়ে তাকে অবিলম্বে গ্রেপ্তারের দাবি জানিয়ে আমরা মিছিল করেছি।  তবে আমাদের কেউ হামলায় অংশ গ্রহণ করেনি। ’ এদিকে এনসিপির নেতারা বলেন, ‘আওয়ামী লীগের দোসর জাপার শীর্ষ নেতা জিএম কাদের রংপুরে অবস্থান করার প্রতিবাদে আমরা মিছিল করেছি।  এর বেশি কিছু হয়নি।  তবে পরে শুনেছি, উত্তেজিত জনতা তার বাসায় হামলা চালিয়েছে। ’ জাতীয় পার্টির কেন্দ্রীয় কো চেয়ারম্যান ও রংপুর সিটি করপোরেশনের সাবেক মেয়র মোস্তাফিজুর রহমান মোস্তফা বলেন, হঠাৎ করে আমাদের দলের চেয়ারম্যানের বাসায় হামলা করে বৈষম্যবিরোধী ছাত্র আন্দোলন, এনসিপিসহ বিভিন্ন রাজনৈতিক দলের নেতাকর্মীরা।  আমরা এ ঘটনার তীব্র নিন্দা জানাই। রংপুর মহানগর কমিটির  সাধারণ সম্পাদক এসএম ইয়াসির বলেন, ‘দলের চেয়ারম্যানের সঙ্গে আজকে যে ঘটনা ঘটেছে এটি অত্যন্ত ন্যাক্কারজনক।  আমরা তীব্র নিন্দা জানাই।  প্রতিবাদ জানাই। ’ এসএএইচ "
https://www.banglanews24.com/shuvosangho/news/bd/1527733.details,"যশোর: বসুন্ধরা শুভসংঘের উদ্যোগে ‘আত্মহত্যা কোনো সমাধান নয়, এক জঘন্য অপরাধ ও মহাপাপ’-এ স্লোগানকে সামনে রেখে যশোরের মনিরামপুরে জনসচেতনতামূলক সমাবেশ হয়েছে। বৃহস্পতিবার (২৯ মে) মনিরামপুর মহিলা ডিগ্রি কলেজ ক্যাম্পাসে বসুন্ধরা শুভসংঘের বন্ধুরা সমাবেশ ও শপথ অনুষ্ঠানের আয়োজন করেন। মনিরামপুর উপজেলা বসুন্ধরা শুভসংঘের উপজেলা সভাপতি  এসএম হাফিজুর রহমানের সভাপতিত্বে ও সাধারণ সম্পাদক আব্দুর রহমান আকাশের সঞ্চালনায় এতে বক্তব্য দেন- প্রভাষক কামরুজ্জামান, আল মাহমুদ, মো. রিপন আলী, মো. রাশেদুল ইসলাম, মো. ইসরাফিল হোসেন, মো. টিটন হোসেন, দৈনিক কালের কণ্ঠের প্রতিনিধি মোহাম্মদ বাবুল আকতার, শিক্ষার্থী মালিহা মেহনাজ বিভাসহ অনেকে। সমাবেশে বক্তারা বলেন, আত্মহত্যা মানবসমাজের জন্য এক ভয়াবহ ব্যাধি, যা কেবল ব্যক্তির জীবনকেই কেড়ে নেয় না বরং পরিবার ও সমাজে গভীর ক্ষত সৃষ্টি করে।                                          এটি কোনো সমস্যার সমাধান নয়, বরং এক জঘন্য অপরাধ এবং ধর্মীয় দৃষ্টিকোণ থেকে একটি মহাপাপ। সমাবেশে বক্তারা আরও বলেন, যখন কোনো ব্যক্তি আত্মহত্যার পথ বেছে নেয়, তখন সে মনে করে এটি তার সব সমস্যার চূড়ান্ত সমাধান।  কিন্তু বাস্তবতা হলো, আত্মহত্যা কোনো সমস্যার সমাধান তো নয়ই, বরং এটি নতুন সমস্যার জন্ম দেয়।  একজন আত্মহননকারী ব্যক্তি তার ব্যক্তিগত যন্ত্রণা থেকে মুক্তি পেলেও তার পরিবার এবং প্রিয়জনদের জন্য রেখে যায় আজীবনের এক অসহনীয় কষ্ট ও শোক।  আর্থিক, মানসিক, সামাজিক—সব দিক থেকেই তারা বিধ্বস্ত হয়ে পড়ে। বক্তারা বলেন, প্রায় সব ধর্মেই আত্মহত্যাকে কঠোরভাবে নিষেধ করা হয়েছে।  ইসলাম ধর্মে আত্মহত্যাকে হারাম ঘোষণা করা হয়েছে এবং এর পরিণতি অত্যন্ত ভয়াবহ।  পবিত্র কুরআনে আল্লাহ তায়ালা বলেছেন, তোমরা নিজেদের হত্যা করো না।  নিশ্চয় আল্লাহ তোমাদের প্রতি পরম দয়ালু।  (সূরা নিসা, আয়াত ২৯)। বক্তারা আরও বলেন, জীবন স্রষ্টার দান এবং এটি কেড়ে নেওয়ার অধিকার মানুষের নেই।  আত্মহত্যার পেছনে হতাশা, বাইপোলার ডিজঅর্ডার-এ ধরনের মানসিক রোগ অন্যতম প্রধান কারণ।  পারিবারিক কলহ, বিচ্ছেদ, নির্যাতন, অথবা পরিবারের সদস্যদের কাছ থেকে বিচ্ছিন্নতা ব্যক্তিকে মানসিকভাবে বিপর্যস্ত করে তোলে।  বেকারত্ব, ঋণের বোঝা, ব্যবসা বা কর্মক্ষেত্রে ব্যর্থতা অনেক সময় মানুষকে আত্মহত্যার দিকে ঠেলে দেয়।  পরীক্ষায় খারাপ ফল, পড়াশোনার অতিরিক্ত চাপ অথবা উচ্চাশার চাপ অনেক শিক্ষার্থীকে হতাশায় ভোগায়।  প্রেমে ব্যর্থতা, প্রতারণা অথবা বিচ্ছেদ তরুণ-তরুণীদের মধ্যে আত্মহত্যার প্রবণতা বাড়ায়।  সাইবার বুলিং, সামাজিক বিচ্ছিন্নতা, সমাজের দ্বারা প্রত্যাখ্যাত হওয়া বা অপমানের শিকার হওয়াও আত্মহত্যার কারণ হতে পারে।  দুরারোগ্য ব্যাধি বা দীর্ঘস্থায়ী শারীরিক যন্ত্রণাও অনেক সময় ব্যক্তিকে হতাশ করে তোলে। আত্মহত্যা প্রতিরোধে মানসিক স্বাস্থ্যের প্রতি গুরুত্ব, পারিবারিক সহায়তা, সামাজিক সচেতনতা বৃদ্ধি, ধর্মীয় ও নৈতিক শিক্ষা, কর্মসংস্থান ও অর্থনৈতিক স্থিতিশীলতা নিশ্চিত করা গেলে অনেক ব্যক্তি হতাশা থেকে মুক্তি পেতে পারে। 
আত্মহত্যা কোনো সমাধান নয়, এটি একটি জঘন্য অপরাধ এবং মহাপাপ।  জীবন সৃষ্টিকর্তার এক অমূল্য উপহার, আমাদের দায়িত্বশীলতার সঙ্গ বাঁচতে শিখিয়েছে।  আসুন, আমরা সবাই মিলে আত্মহত্যার বিরুদ্ধে রুখে দাঁড়াই এবং হতাশাগ্রস্ত মানুষের পাশে দাঁড়াই।  প্রতিটি জীবন মূল্যবান, এবং তা রক্ষার দায়িত্ব আমাদের সবার, বলেন বক্তারা। এসআই"
https://www.banglanews24.com/politics/news/bd/1527729.details,"‘শহীদ রাষ্ট্রপতি জিয়াউর রহমান শুধু একজন সৈনিক বা স্বাধীনতার ঘোষক নন, একজন সফল রাষ্ট্রনায়ক ও রাজনীতিবিদ ছিলেন।  তিনি ছিলেন জুলিয়াস সিজারের মতো। সাবেক রাষ্ট্রপতি ও বিএনপির প্রতিষ্ঠাতা জিয়াউর রহমানের ৪৪তম শাহাদাতবার্ষিকী উপলক্ষে বৃহস্পতিবার (২৯ মে) রাজধানীর রমনার আইইবি মিলনায়তনে দলটির এক আলোচনা সভায় বক্তারা এ কথা বলেন।  সভায় স্মৃতিচারণ, রাজনৈতিক ভাবনা এবং ভবিষ্যতের সংগ্রামের রূপরেখা উঠে আসে বক্তাদের বক্তব্যে। অনুষ্ঠানে প্রধান অতিথি হিসেবে ভার্চুয়ালি বক্তব্য দেন বিএনপির চেয়ারপারসন ও সাবেক প্রধানমন্ত্রী খালেদা জিয়া।  লন্ডন থেকে ভার্চুয়ালি প্রধান বক্তা ছিলেন বিএনপির ভারপ্রাপ্ত চেয়ারম্যান তারেক রহমান।  দলের স্থায়ী কমিটির সদস্য ড. খন্দকার মোশাররফ হোসেনের সভাপতিত্বে অতিথি হিসেবে বক্তব্য দেন বিএনপির স্থায়ী কমিটির সদস্য ড. আবদুল মঈন খান, শিক্ষাবিদ অধ্যাপক ড. মাহবুব উল্লাহ, বিএনপির স্থায়ী কমিটির সদস্য সালাউদ্দিন আহমেদ, হাফিজ উদ্দিন আহমেদ (বীর বিক্রম), জাহাঙ্গীরনগর বিশ্ববিদ্যালয়ের উপাচার্য অধ্যাপক ড. মোহাম্মদ কামরুল হাসান, বিএনপির জ্যেষ্ঠ যুগ্ম মহাসচিব রুহুল কবির রিজভী আহমেদ প্রমুখ। সভা সঞ্চালনা করেন বিএনপির প্রচার সম্পাদক সুলতান সালাউদ্দিন টুকু।  সভার শুরুতে কোরআন তেলাওয়াত ও দোয়া মাহফিল পরিচালনা করেন জাতীয়তাবাদী ওলামা দলের সদস্য সচিব অ্যাডভোকেট আবুল হোসেন। ‘বাংলাদেশের সঙ্গে জড়িয়ে থাকা এক অবিচ্ছেদ্য নাম শহীদ জিয়াউর রহমান’
বিএনপির চেয়ারপারসন খালেদা জিয়া বলেন, ‘প্রতিবছর এই দিনটি আমাদের পরিবারে আসে এক বেদনাবিধূর স্মৃতি নিয়ে।  এই দিনে শুধু আমাদের পরিবার নয়, বরং সমগ্র দেশের মানুষ হয়ে পড়েছিল বেদনার্ত ও অভিভাবকহীন।  আমাদের প্রিয় মাতৃভূমি বাংলাদেশের সঙ্গে জড়িয়ে থাকা এক অবিচ্ছেদ্য নাম শহীদ প্রেসিডেন্ট জিয়াউর রহমান।  ’ চট্টগ্রামের কালুরঘাট বেতার কেন্দ্রে জিয়াউর রহমানের স্বাধীনতার ঘোষণার প্রসঙ্গ টেনে খালেদা জিয়া বলেন, ‘চট্টগ্রাম থেকে স্বাধীনতার ঘোষণা করে তিনি এ দেশের সঙ্গে তার নাম অবিচ্ছেদ্য করেছিলেন।  সেই চট্টগ্রামেই এক সফল, সৎ, দূরদর্শী ও প্রকৃত দেশপ্রেমিক প্রেসিডেন্ট হিসেবে নিজের জীবন উৎসর্গ করেছেন। ’ বিএনপি চেয়ারপারসন বলেন, ‘এ দেশে গণতন্ত্র, স্বাধীনতা, সংবাদপত্র ও বিচার বিভাগের স্বাধীনতা, স্বনির্ভরতা ও উন্নয়ন এবং নিজস্ব জাতীয়তাবাদ সৃষ্টির অনন্য রূপকার শহীদ জিয়া।  যে গণতন্ত্র প্রতিষ্ঠা আর সার্বভৌমত্ব রক্ষার লড়াইয়ে তিনি শাহাদাতবরণ করেছেন—সেই গণতন্ত্রের নিরবিচ্ছিন্ন যাত্রা আজও বাধাগ্রস্ত হচ্ছে প্রতি পদে পদে। ’ সাবেক এ প্রধানমন্ত্রী আশাবাদ ব্যক্ত করে বলেন, ‘খুব শিগগিরই আমরা বাংলাদেশে গণতন্ত্র পুনরায় প্রতিষ্ঠিত দেখতে পাব—এই হোক শহীদ জিয়ার শাহাদাতবার্ষিকীতে আমাদের অঙ্গীকার।  এই লক্ষ্যে সুশৃঙ্খলভাবে এগিয়ে চলার জন্য আমি বিএনপির সব পর্যায়ের নেতা-কর্মী ও দেশবাসীর প্রতি আহ্বান জানাচ্ছে জানাচ্ছি। ’ তিনি নেতা-কর্মীদের উদ্দেশে বলেন, ‘মনে রাখবেন, সবার জন্য গণতন্ত্র ও উন্নয়নের মাধ্যমে সব সমস্যার সমাধানের যে রাজনীতি শহীদ জিয়া রেখে গেছেন তা বাস্তবায়নের মাধ্যমে তার প্রতি শ্রদ্ধা জানাতে হবে।  আমরা তার বিদেহী আত্মার মাগফেরাত কামনা করছি। ’ বর্তমান রাজনীতিতেও শহীদ জিয়া প্রাসঙ্গিক
বিএনপির ভারপ্রাপ্ত চেয়ারম্যান তারেক রহমান বলেন, ‘আজকে সবার আলোচনায় একটি বিষয় পরিষ্কার, আজকের দিনে বর্তমান রাজনীতিতেও শহীদ জিয়া প্রাসঙ্গিক।  শহীদ জিয়ার রাজনীতি ও রাষ্ট্রপরিচালনার নীতি এখনো আমাদের জন্য অনুসরণীয় এবং অনুকরণীয়। ’ তিনি বলেন, ‘স্বাধীনতার ঘোষককে জানতে বা বুঝতে হলে কারও সঙ্গে তুলনা করার কোনো প্রয়োজন নেই।  শহীদ জিয়া মানেই একটি স্বনির্ভর, আত্মমর্যাদাশীল এবং গণতান্ত্রিক বাংলাদেশ। ’ শহীদ জিয়া তার কর্মের মধ্যেই বেঁচে আছেন জানিয়ে তারেক রহমান বলেন, ‘বাংলাদেশের মানুষ শহীদ জিয়াকে হৃদয়ে ধারণ করে। ’ তিনি নির্বাচন প্রসঙ্গে বলেন, ‘অন্তর্বর্তী সরকার ১০ মাসেও নির্বাচনের সুস্পষ্ট তারিখ ঘোষণা না করায় দেশে ও রাজনীতিতে অনিশ্চয়তা সৃষ্টি হয়েছে।  এতে দেশের অর্থনৈতিক কর্মকাণ্ড স্থবির হয়ে পড়েছে। ’ অন্তর্বর্তী সরকার জনগণের আকাঙ্ক্ষা বুঝতে ব্যর্থ হচ্ছে জানিয়ে তিনি দ্রুত নির্বাচনের রোডম্যাপ ঘোষণা করার আহ্বান জানান। জিয়াউর রহমানকে সফল রাষ্ট্রনায়ক আখ্যা দিয়ে ড. খন্দকার মোশাররফ হোসেন বলেন, ‘মুক্তবাজার অর্থনীতির পথ এ দেশকে দেখিয়েছেন জিয়াউর রহমান।  ’ তার জানাজার কথা উল্লেখ করে তিনি জানান, মুসলিম বিশ্বের কোনো রাষ্ট্রনায়কের জানাজায় এর আগে এত মানুষের উপস্থিতি কোথাও দেখা যায়নি। ড. আবদুল মঈন খান জিয়াউর রহমানের স্মৃতিচারণ করেন এবং নেতাকর্মীদের খালেদা জিয়ার রাজনৈতিক আদর্শ অনুসরণ করে তারেক রহমানের নেতৃত্বে এগিয়ে যাওয়ার আহ্বান জানান। ‘জিয়াউর রহমান এলেন দেখলেন জয় করলেন’
৩০ মে জাতি শুধু একজন রাষ্ট্রপতিকেই হারায়নি, বাংলাদেশকেই হারিয়ে ফেলেছিল উল্লেখ করে ড. মাহবুব উল্লাহ বলেন, জিয়াউর রহমান ছিলেন জুলিয়াস সিজারের মতো।  এলেন, দেখলেন, জয় করলেন।  তাকে জনপ্রিয়তার জন্য কখনো চেষ্টা করতে হয়নি।  বরং জনপ্রিয়তাই তাকে অনুসরণ করেছে। ‘দ্রুত নির্বাচনের রোডম্যাপ দিতে হবে’
প্রধান উপদেষ্টার সাম্প্রতিক এক সাক্ষাৎকারের প্রসঙ্গ টেনে সালাউদ্দিন আহমেদ বলেন, ‘উনি বলেছেন, মাত্র একটি দল ডিসেম্বরে নির্বাচনের কথা বলছে।  উনি বলছেন, ডিসেম্বরের মধ্যে নির্বাচন দিতে হলে খুব তাড়াহুড়ো করে নাকি দিতে হবে।  কিন্তু আমরা তাকে বলতে চাই, চ্যারিটি বিগিনস অ্যাট হোম।  আমরা তাকে বলেছি, আপনি আগে আপনার উপদেষ্টাদের সংস্কার করুন।  আপনার উপদেষ্টা পরিষদ নিরপেক্ষ নয়। ’ বিএনপির এ নেতা বলেন, ‘একটা ন্যাশনাল কনসেনসাস করে সংস্কার এক মাসের মধ্যে করে দেওয়া সম্ভব।  যদি আপনি না পারেন, আমাদের বলেন, আমরা করে দিই।  সংস্কারের জন্য অপেক্ষা করার দরকার নেই।  যেসব বিষয়ে ঐকমত্য হয়েছে, নির্বাহী আদেশে সেসব সংস্কার করে দ্রুত নির্বাচনের রোডম্যাপ দিতে হবে। ’ হাফিজউদ্দিন আহমেদ বীর বিক্রম জিয়াউর রহমানের স্বাধীনতার ঘোষণার সিদ্ধান্ত এবং পঁচাত্তর পরবর্তী তার রাষ্ট্র পরিচালনার দিনগুলোর স্মৃতিচারণ করেন।  তিনি এ সময় বলেন, ‘জিয়াউর রহমান ছিলেন একজন নির্লোভ ও সাদামাটা মানুষ।  ক্ষমতার প্রতি তার কোনো লোভ ছিল না।  জিয়াউর রহমানের সৈনিক হিসেবে আমরা গণতন্ত্রকে শক্তভাবে প্রতিষ্ঠিত করবো। ’ অধ্যাপক ড. মোহাম্মদ কামরুল হাসান বলেন, ‘জিয়াউর রহমান শুধু একজন সৈনিক বা স্বাধীনতার ঘোষক নন, একজন সফল রাষ্ট্রনায়ক ও রাজনীতিবিদ ছিলেন।  কূটনৈতিক দক্ষতায় তিনি অর্থনৈতিকভাবে বাংলাদেশকে চমৎকারভাবে সমৃদ্ধ করেছিলেন।  অত্যন্ত সফলভাবে প্রতিবেশী দেশগুলোর সঙ্গেও সম্পর্ক রক্ষা করেছিলেন, যে পররাষ্ট্রনীতি বাংলাদেশের জন্য এখন খুব প্রয়োজন। ’ রুহুল কবির রিজভী তার ভার্চুয়াল বক্তব্যে বলেন, ‘জিয়াউর রহমান শুধু নিজের দেশেই নয়, পুরো বিশ্বে সফল রাষ্ট্রনায়ক হিসেবে পরিচিত ছিলেন।  তিনি তার মহিমান্বিত আত্মদানের মধ্য দিয়ে একটি জাতির স্বাধীনতা-সার্বভৌমত্বকে কীভাবে রক্ষা করতে হয়, তা আমাদের শিখিয়ে গেছেন।  দেশি-বিদেশি যে চক্রান্ত চলছে, জিয়াউর রহমানের আদর্শ ধারণ করে সেসব চক্রান্তকে উৎখাত করতে একতাবদ্ধ হতে হবে। ’ ‘যতবার বাংলাদেশের গণতন্ত্র হোঁচট খেয়েছে, বিএনপি তা পুনরুদ্ধার করেছে’
সুলতান সালাউদ্দিন টুকু বলেন, ‘স্বাধীনতার মহান ঘোষক, যার ঘোষণার মধ্যে দিয়ে বাংলাদেশ স্বাধীন হয়েছে, যিনি বাকশাল থেকে বাংলাদেশের মানুষকে বহুদলীয় গণতন্ত্র দিয়েছেন, যিনি বাংলাদেশের মানুষকে বাংলাদেশি জাতীয়তাবাদে উদ্বুদ্ধ করার জন্য ঐক্যের দর্শন দিয়েছেন, যিনি বাংলাদেশ জাতীয়তাবাদী দল বাংলাদেশের মানুষকে উপহার দিয়েছেন, যে দল গণতন্ত্রের জন্য লড়াই-সংগ্রাম করেছে।  যতবার বাংলাদেশের গণতন্ত্র হোঁচট খেয়েছে, বিএনপি তা পুনরুদ্ধার করেছে।  দীর্ঘ নয় বছর দেশনেত্রী খালেদা জিয়ার নেতৃত্বে ঐক্যবদ্ধ হয়ে মানুষ এই দেশে সংসদীয় গণতন্ত্র প্রতিষ্ঠিত করেছে। ’ তিনি আরও বলেন, ‘নব্য ফ্যাসিবাদকে এ দেশ থেকে মানুষ আন্দোলন করে বিদায় করেছে এ দলের ভারপ্রাপ্ত চেয়ারম্যান তারেক রহমানের নেতৃত্বে।  আজকে নির্বাচন না দিয়ে এই গণতন্ত্রকে বাধাগ্রস্ত করা হচ্ছে।  অনির্বাচিত সরকার দিয়ে দেশ পরিচালনা করতে চাইছে।  অনির্বাচিতভাবে দেশ পরিচালনা করে কেউ কিন্তু বেশিদিন ক্ষমতায় টিকে থাকতে পারেনি। ’ এসবিডব্লিউবি/এইচএ/"
https://www.banglanews24.com/opinion/news/bd/1527725.details,"স্বাধীন সার্বভৌম বাংলাদেশের শুরুতে ক্রিকেটের পরিচর্যা যেভাবে করার কথা ছিল, সেখানে হয়েছে উল্টোটা।  স্বাধীনতার পর শুরুতে অবহেলিত হয়েছে ক্রিকেট খেলা। অথচ স্বাধীন বাংলাদেশের অভ্যুদয়ের পর সেই খেলাটিকেই চরম অনিশ্চয়তার মধ্যে ফেলে দেওয়া হয়েছিল।  তৎকালীন অর্থমন্ত্রী মরহুম তাজউদ্দীন আহমদ এক সভায় ঘোষণা দিয়েছিলেন—‘বাংলাদেশের মতো গরিব দেশে ক্রিকেট খেলা বিলাসিতা।  এই খেলা আমাদের বর্জন করাই শ্রেয়।  বাংলাদেশের মাটিতে বুর্জোয়াদের ক্রিকেটে কোনো স্থান নেই। ’ (হাসান বাবলী রচিত আন্তর্জাতিক ক্রিকেটে বাংলাদেশ) তাজউদ্দীন আহমদের এই বক্তব্যে ক্ষোভে ফুঁসে ওঠেন ক্রিকেটাররা।  পল্টন ময়দানে সমবেত হয়ে ব্যাট-প্যাড-স্ট্যাম্পে আগুন জ্বালিয়ে ক্ষোভ প্রকাশ করেন সে সময়ের নামকরা ক্রিকেটাররা।  শুধু ক্রিকেট-বিরোধী বক্তব্যই দেননি সে সময়ের অর্থমন্ত্রী, ক্রিকেটের ওপর অধিকমাত্রায় ট্যাক্স আরোপ করে এই খেলাটির ভবিষ্যৎ উৎকণ্ঠায় ফেলার মতো পরিস্থিতিও তৈরি করা হয়েছে তখন। সত্যি বলতে কী, ক্রিকেটকে রাষ্ট্রীয়ভাবে পৃষ্টপোষকতা করার পক্ষে ছিল না সে সময়ের সরকার।  ফলে ১৯৭২ সাল থেকে ১৯৭৫ পর্যন্ত খেলাটি সেভাবে বিকশিত হতে পারেনি।  সৌখিন মডেলে দেশের মধ্যে রুটিন কয়েকটি ঘরোয়া আসরে খেলাটি ছিল সীমাবদ্ধ।  বাংলাদেশ নামে নতুন একটি দেশের অভ্যুদয় হয়েছে বলে আইসিসি’র পূর্ণ সদস্যপদ না থাকায় টেস্ট ক্রিকেট দূরে থাক, প্রথম শ্রেণির ম্যাচের মর্যাদা ছিল না তখন।  জাতীয় চ্যাম্পিয়নশিপের ম্যাচগুলো তিনদিন এবং চারদিনের হলেও সেই ম্যাচগুলো গণ্য হয়নি তখন প্রথম শ্রেণির ম্যাচে।  আন্তর্জাতিক ক্রিকেট খেলতে হলে আইসিসির সদস্যপদ পেতে হবে—এই ধারণাটাই ছিল না তখন এদেশের ক্রিকেট কর্তাদের! আশ্চর্য হলেও সত্য, তৎকালীন বাংলাদেশ ক্রিকেট কন্ট্রোল বোর্ড (বিসিসিবি) এবং জাতীয় ক্রীড়া নিয়ন্ত্রণ বোডের্র (এনএসসিবি) কেউ ১৯৭২ থেকে ১৯৭৫ পর্যন্ত ইন্টারন্যাশনাল ক্রিকেট কাউন্সিলের (আইসিসি) কাছে বাংলাদেশের সদস্যপদের জন্য আবেদনই করেননি! ১৯৭৩ সালে ইংল্যান্ড ক্রিকেট দল ৫ ম্যাচের টেস্ট খেলতে ভারত সফরে আসে।  ইংল্যান্ড ক্রিকেট দলের সঙ্গে ভারতে এসেছিলেন সাবেক প্রথম শ্রেণির ক্রিকেটার এবং সানডে টাইমসের সে সময়ের বিশেষ সংবাদদাতা রবিন মার্লার।  কলকাতা টেস্টের পর চেন্নাই টেস্টের আগে ৯ দিনের একটা দীর্ঘ বিরতি ছিল।  সেই বিরতির সময়ে রবিন মার্লার ঢাকায় এসেছিলেন স্বাধীনতা উত্তর এদেশের পরিস্থিতি নিয়ে কিছু অনুসন্ধানীমূলক রিপোর্ট করতে। ঢাকায় এসে জাতীয় প্রেসক্লাবে ঢুঁ মেরেছিলেন তিনি।  সেখানে বিশিষ্ট ক্রীড়া সাংবাদিক কামরুজ্জামান ভাইয়ের (দৈনিক বাংলার তৎকালীন ক্রীড়া সম্পাদক) সঙ্গে ওনার দেখা হয়।  কৌতূহল নিয়ে জামান ভাইয়ের সঙ্গে তৎকালীন ঢাকা স্টেডিয়াম (সাবেক বঙ্গবন্ধু স্টেডিয়াম, বর্তমানে জাতীয় স্টেডিয়াম) ঘুরে দেখেছেন।  ঢাকা স্টেডিয়ামে পা রেখেই তিনি অবাক।  পাকিস্তান আমলে যে মাঠে হয়েছে টেস্ট ক্রিকেট, ১৯৫৫ সালে যে স্টেডিয়ামের টেস্ট অভিষেক হয়েছে, সেই মাঠে আন্তর্জাতিক ক্রিকেট তো দূরের কথা, প্রথম শ্রেণির ক্রিকেটও হচ্ছে না! হচ্ছে ফুটবল খেলা।  বিষয়টি জেনে বিস্ময় প্রকাশ করে বেশ কিছুদিন পর  ‘উইদার বাংলাদেশ ক্রিকেট’ শিরোনামে একটি নিবন্ধ লেখেন, যা প্রকাশিত হয়েছিল সানডে টাইমসে গুরুত্ব সহকারে। এদেশে রাজনৈতিক পট পরিবর্তনের পর শহীদ জিয়া যখন প্রধান সামরিক আইন প্রশাসকের পাশাপাশি রাষ্ট্রপতির দায়িত্ব নিলেন, তখন ক্রিকেট নতুন করে স্বপ্ন দেখতে থাকে।  রাজনৈতিক পরিচয় নয়, ক্রীড়া সংগঠক হিসেবে অতীত অভিজ্ঞতা, যোগ্যতা মুখ্য—এই দর্শনে বাংলাদেশ ক্রিকেট কন্ট্রোল বোর্ডের কার্যনির্বাহী কমিটিতে এলো পরিবর্তন।  পরীক্ষিত ক্রিকেট সংগঠকরা বিসিসিবিতে জায়গা পেলেন শহীদ প্রেসিডেন্ট জিয়াউর রহমানের শাসনামলে।  পূর্ব পাকিস্তান আমলে এ অঞ্চলের ক্রিকেট পরিচালনায় ইস্ট পাকিস্তান স্পোর্টস ফেডারেশনের (ইপিএসএফ) ক্রিকেট কমিটির সেক্রেটারির ভূমিকায় প্রশংসিত ছিলেন সাবেক প্রথম শ্রেণির ক্রিকেটার রাইসউদ্দিন আহমেদ।  ১৯৭৬ সালে পুনর্গঠিত বিসিসিবিতে সাধারণ সম্পাদক হিসেবে তাকে নিযুক্ত করা হয়। লন্ডনে সে সময়ে উচ্চ শিক্ষায় অবস্থানরত ক্রিকেটার সৈয়দ আশরাফুল হক (পরবর্তীতে জাতীয় ক্রিকেটার, বিসিবির সাধারণ সম্পাদক, এসিসির সিইও) রবিন মার্লারের ওই লেখাটি নিয়ে যোগাযোগ করেন বিসিসিবির তৎকালীন সাধারণ সম্পাদক রাইসউদ্দিন আহমেদ এবং যুগ্ম-সম্পাদক রেজা-ই-করিমের সঙ্গে (করোণাকালে এই দুই পরীক্ষিত ক্রিকেট সংগঠক ইন্তেকাল করেছেন)।  পরবর্তীতে রবিন মার্লারের পরামর্শে এই দু’জন বিসিসিবির গঠনতন্ত্র ইংরেজিতে অনুবাদ করে পাঠিয়ে দেন আইসিসিতে।  গঠতন্ত্রের সঙ্গে বাংলাদেশকে আইসিসির সদস্যপদ দেওয়া হোক, এই চিঠিও দেওয়া হয় আইসিসিতে। তখন ইন্টারন্যাশনাল ক্রিকেট কাউন্সিলের অফিস ছিল ইংল্যান্ডের লর্ডসে।  লর্ডসের মালিক মেরিলিবোর্ন ক্রিকেট ক্লাব (এমসিসি)।  এই এমসিসি ক্রিকেটের আইন প্রণেতা।  আইসিসিতে তাদের প্রভাব যথেস্ট।  আইসিসিতে তাদের সুপারিশই যথেস্ট।  আইসিসির সদস্যপদের দাবি তুলতে হলে বাংলাদেশ সফরে আমন্ত্রণ জানাতে হবে এমসিসিকে—এই কৌশলটা বলে দিয়েছিলেন রবিন মার্লার।  তার পরামর্শ অনুযায়ী ১৯৭৬ সালের মে মাসে বাংলাদেশ সফরে এমসিসিকে আমন্ত্রণ জানানো হয়।  এই আমন্ত্রণ পেয়ে সে বছরের ডিসেম্বরে বাংলাদেশ সফরে সম্মতি দেয় এমসিসি। ইংল্যান্ড থেকে এমসিসিকে ঢাকায় আনা, বাংলাদেশ সফরে আকাশ পথে রাজশাহী-চট্টগ্রাম-যশোরে যাতায়াতও ব্যয়বহুল।  আন্তর্জাতিক হোটেলে দিতে হবে সফরকারী দলটিকে আবাসন সুবিধা—এসব ব্যয় বিসিসিবির পক্ষ থেকে নির্বাহ করা মোটেও সহজ ছিল না।  জিয়াউর রহমান সরকারের নির্দেশনায় বিমান বাংলাদেশ এয়ারলাইন্স অতিথি দলের ভ্রমণ সুবিধা দিতে রাজি হলে বিসিসিবির দুশ্চিন্তা কেটে যায়।  বড় খরচ থেকে বেঁচে যায় বিসিসিবি।  ১৯৭৬ সালের ৩১ ডিসেম্বর রাজশাহীতে জোনাল ম্যাচের মধ্য দিয়ে টেড ক্লার্কের নেতৃত্বে স্বাধীন সার্বভৌম বাংলাদেশের মাটিতে প্রথম কোনো বিদেশি দলের সঙ্গে স্থানীয় ক্রিকেট দলের খেলা দেখে দর্শক। এমসিসির বাংলাদেশ সফরের জন্য লন্ডন-ঢাকা-লন্ডনের টিকিট ছাড়াও ঢাকা-রাজশাহী এবং রাজশাহী-চট্টগ্রামের ফ্লাইটও বিনা পয়সায় ব্যবস্থা করে দিয়েছিলেন তিনি।  রাজশাহীতে বিমানবন্দর না থাকায় ঈশ্বরদীতে নেমে সড়কপথে রাজশাহী যেতে হতো।  ঈশ্বরদী থেকে চট্টগ্রামে ছিল না বিমানের কোনো সরাসরি ফ্লাইট, ঢাকা হয়ে যেতে হতো চট্টগ্রামে।  তবে রাজশাহীতে দুই দিনের জোনাল ম্যাচ খেলে এমসিসি এবং বাংলাদেশ দলকে সরাসরি ঈশ্বরদী থেকে চট্টগ্রামে চার্টার ফ্লাইটের সুবিধা দিয়েছে বিমান।  ধারাভাষ্যকার, সাংবাদিকদের জন্যও ফ্লাইটের টিকিটের ব্যবস্থা করে দিয়েছে বিমান।  শুধু বাংলাদেশের ক্রিকেটেই নয়, বাংলাদেশের ক্রীড়াঙ্গনে প্রথম স্পন্সর প্রতিষ্ঠানের নাম ‘বিমান বাংলাদেশ এয়ারলাইন্স’। ১৯৭৭ সালের ৭ জানুয়ারি বাংলাদেশের ক্রিকেটে ঐতিহাসিক দিন।  ওই দিনেই শামীম কবিরের নেতৃত্বে আন্তর্জাতিক ক্রিকেটে বাংলাদেশ দলের পথচলা শুরু।  ১৮৭৭ সালে টেস্ট প্রবর্তনের এক শতাব্দী পালনের বছরে শুরু হলো বাংলাদেশের আন্তর্জাতিক ক্রিকেটের পথচলা।  ১৭৮৮ সাল থেকে ক্রিকেটের আইন প্রণেতা এমসিসি।  ১৯৭৬ সাল পর্যন্ত এমসিসির ব্যানারেই ইংল্যান্ড ক্রিকেট দল করতো দ্বি-পাক্ষিক সফর।  ক্রিকেটের সবচেয়ে অভিজাত এই ক্লাবকেই আনা হলো বাংলাদেশ সফরে। সকালে ঢাকা স্টেডিয়ামে এসে বাংলাদেশের আন্তর্জাতিক ক্রিকেটে পথচলার শুরুটা সংক্ষিপ্ত উদ্বোধনী অনুষ্ঠানের মাধ্যমে করেছেন শহীদ প্রেসিডেন্ট জিয়াউর রহমান।  পরিচিত হয়েছেন দুই দলের খেলোয়াড়দের সঙ্গে।  কথা বলেছেন তিন দিনের বেসরকারি টেস্ট ম্যাচের দুই আম্পায়ার এবং অফিসিয়ালদের সঙ্গে।  অতিথি দলকে সর্বোচ্চ আতিথেয়তা দেওয়ার নির্দেশ দিয়েছেন সংশ্লিষ্টদের।  আন্তর্জাতিক ক্রিকেটে পথচলায় বাংলাদেশ দলের জন্য শুভকামনা করেছেন।  উদ্বোধনী অনুষ্ঠান শেষে দু’দলের সঙ্গে ফটো সেশনে অংশ নিয়ে ইতিহাস হয়ে গেছেন বাংলাদেশের মাটিতে আন্তর্জাতিক ক্রিকেটের প্রবর্তক। এমসিসির বাংলাদেশ সফরের ওই ম্যাচটির গুরুত্ব ছিল যথেষ্ট।  বাংলাদেশের ক্রিকেট ঐতিহ্য; ক্রিকেটের প্রতি জনগণের ভালোবাসার সঙ্গে আমাদের স্ট্যান্ডার্ড সম্পর্কেও ধারণা নিতে এসেছিল সফরকারী দলটি।  আইসিসির কাছে ওই সফর সম্পর্কে তাদের রিপোর্টের ওপর নির্ভর করছে আইসিসির সদস্যপদ।  লন্ডনে ফিরে এমসিসি বাংলাদেশ সফর সম্পর্কে পজিটিভ রিপোর্ট যেন দেয়, তার জন্য সে সময়ে সর্বোচ্চ আতিথেয়তা দেওয়া হয়েছে সফরকারী দলটিকে। বাংলাদেশের মানুষের ক্রিকেটের প্রতি ভালোবাসা, আবেগ এবং আতিথেয়তা দেখে মুগ্ধতার কথা ওই সফরকালে গণমাধ্যমকে অসংখ্যবার বলেছেন টেড ক্লার্কের নেতৃত্বাধীন দলের মুখপাত্ররা।  বাংলাদেশ আইসিসির সহযোগী সদস্যপদ পাচ্ছে—সফর শেষে দেশে ফেরার প্রাক্কালে তৎকালীন বিসিসিবির কর্তাদের এমসিসি দিয়েছিল এই আভাস।  তাদের সুপারিশের প্রেক্ষিতে ১৯৭৭ সালের  ২৬ জুলাই আইসিসির বার্ষিক সাধারণ সভায় বাংলাদেশকে দেওয়া হয় সহযোগী সদস্যপদ।  ওই সভায় একটি মাত্র এজেন্ডা ছিল, তা ছিল বাংলাদেশের সহযোগী সদস্যপদ ইস্যু।  ওই এজেন্ডা ওঠা মাত্রই তা পাস হয়ে যায়।  ফলে জাতীয় দলের ব্যানারে আন্তর্জাতিক ক্রিকেট খেলার অনুমতি পায় বাংলাদেশ।  ১৯৭৯ সালে ইংল্যান্ডে প্রথমবারের মতো প্রবর্তিত আইসিসি ট্রফির অভিষেক আসরে অংশগ্রহণের সুযোগ পায় বাংলাদেশ। বিশ্বকাপ ক্রিকেটে অংশগ্রহণের যোগ্যতা নির্ধারণী আসর আইসিসি ট্রফিতে অংশগ্রহণের মধ্য দিয়ে ১৯৭৯ সালে আন্তর্জাতিক ক্রিকেটে অভিষেক হয় বাংলাদেশের।  সৈয়দ আশরাফুল হকের ভয়ংকর বোলিংয়ে (৭/২২) ফিজির বিপক্ষে জয় দিয়ে অভিষেক ম্যাচ উদযাপন করে বাংলাদেশ দল।  বিশ্ব ক্রিকেট সংস্থা ইন্টারন্যাশনাল ক্রিকেট কাউন্সিলের সহযোগী সদস্যপদ পাওয়ায় আইসিসি ট্রফিতে নিয়মিত অংশগ্রহণের সুযোগ পায় বাংলাদেশ।  বাংলাদেশের মাটিতে অন্য দেশের জাতীয় ক্রিকেট দলের সফরের পথও প্রশস্ত হয়।  ক্রিকেট প্লেয়িং দেশগুলোর সঙ্গে দ্বি-পাক্ষিক সফর বিনিময়ের সম্ভাবনা তৈরি হয়।  আইসিসির প্রথম পূর্ণ সদস্য হিসেব ১৯৭৮ সালে বাংলাদেশ সফরে আসে শ্রীলংকা ক্রিকেট দল।  ১৯৮০ সালে বাংলাদেশ সফরে আসে পাকিস্তান টেস্ট দল।  এভাবেই বাংলাদেশ ক্রিকেট দল আন্তর্জাতিক ক্রিকেটে প্রতিদ্বন্দ্বী দলে পরিণত হওয়ার উপায় খুঁজে পায়। এমসিসির বাংলাদেশ সফরের মধ্য দিয়ে আন্তর্জাতিক ক্রিকেটে বাংলাদেশের পথচলা শুরু।  তাদের সুপারিশে ১৯৭৭ সালে আইসিসির সহযোগী সদস্যপদ পেয়েছে বাংলাদেশ।  পরবর্তীতে ১৯৯৭ বাংলাদেশ পেয়েছে আইসিসির ওয়ানডে মর্যাদা।  ২০০০ সালে পেয়েছে টেস্ট মর্যাদা।  ওয়ানডে ক্রিকেটে বাংলাদেশ এখন ক্রিকেটে পরাশক্তির কাতারে উঠে এসেছে।  ক্রিকেটকে ঘিরে বাংলাদেশের মানুষ দেখছে স্বপ্ন।  বাংলাদেশের ক্রিকেটকে এ পর্যায়ে আনার পেছনে যাদের নাম শ্রদ্ধাভরে স্মরণ করতে হবে, তাদের সর্বাগ্রে রাখতে হবে শহীদ প্রেসিডেন্ট জিয়াউর রহমান এবং তার শাসনকালে বাংলাদেশ ক্রিকেট বোর্ডের দক্ষ কর্মকর্তাদের।  কারণ, বুর্জোয়াদের খেলা বলে এদেশে ক্রিকেট চর্চায় শুরুতে যে প্রতিবন্ধকতা তৈরি করা হয়েছিল, সে দেয়াল ভেঙে ক্রিকেট নিয়ে এদেশের মানুষকে স্বপ্ন দেখিয়েছেন তিনি।  বাংলাদেশের পতাকা নিয়ে আন্তর্জাতিক পরিমণ্ডলে প্রতিযোগিতার পথ প্রশস্ত হয়েছে এই মহান ক্রীড়া মনস্ক প্রেসিডেন্টের সময়োচিত পদক্ষেপে। লেখক: শামীম চৌধুরী; হেড অব রিসার্চ অ্যান্ড ডেভেলপমেন্ট, বসুন্ধরা গ্রুপ। এমজেএফ"
https://www.banglanews24.com/daily-chittagong/news/bd/1527717.details,"চট্টগ্রাম: `মুক্তির জন্য যুক্তি' এই স্লোগানকে সামনে রেখে  দৃষ্টি স্কুল অব ডিবেটের ৩১তম ব্যাচের উদ্বোধন করা হয়েছে। বৃহস্পতিবার (২৯ মে) জেলা শিল্পকলা একাডেমি মিলনায়তনে অনুষ্ঠানে প্রধান অতিথি হিসেবে উপস্থিত থেকে স্কুল অফ ডিবেট এর উদ্বোধন করেন ইস্ট ডেল্টা বিশ্ববিদ্যালয়ের সাবেক উপাচার্য অধ্যাপক মুহাম্মদ সিকান্দার খান। দৃষ্টি চট্টগ্রামের সিনিয়র সহ সভাপতি বনকুসুম বড়–য়া নুপুরের সভাপতিত্বে অনুষ্ঠানে আরো বক্তব্য রাখেন দৃষ্টি চট্টগ্রামের সহ সভাপতি মুজিবুর রহমান মনি, সাবের শাহ, সাধারণ সম্পাদক সাইফদ্দিন মুন্না ও ডেমোক্রেসি ইন্টারন্যাশনাল এর প্রোগ্রাম অফিসার ঢাকা বিশ্ববিদ্যালয়ের প্রাক্তন বিতার্কিক জুনায়েদ মুফরাদ মৌসুম। অধ্যাপক মুহাম্মদ সিকান্দার খান বলেন বিতর্কের ডাক আমি কখনও উপেক্ষা করতে পারিনা।  সুনাগরিক হিসেবে গড়ে তুলতে বিতর্কের অবদান অনস্বীকার্য।  ভাল বিতার্কিক হতে হলে প্রশ্ন করতে হবে, প্রচুর বই পড়তে হবে, জানার আগ্রহ থাকতে হবে।  তবেই ভবিষ্যতে একজন ভাল বক্তা বা ভাল বিতার্কিক হয়ে গড়ে উঠবে এবং দেশকে সামনে থেকে নেতৃত্ব দিতে পারবে। গোলাম বাকি মাসুদ বলেন, বিতর্ক একজন শিক্ষার্থীকে এক অনন্য উচ্চতায় নিয়ে যেতে সহায়তা করে।  পড়াশোনার পাশাপাশি এই ধরণের সহশিক্ষা কার্যক্রম একজন শিক্ষার্থীকে মানবিক ও আদর্শ মানুষ হিসেবে গড়ে তোলে। দৃষ্টি চট্টগ্রামের প্রতিষ্ঠাতা মাসুদ বকুল বলেন, ""দৃষ্টি চট্টগ্রামের পথচলার ৩১ বছরে অনেক নেতৃত্ব তৈরি করেছে, যাদের মাধ্যমে দেশের অন্যতম জনপ্রিয় একটি সংগঠনে পরিণত হয়েছে দৃষ্টি।  বিগত ৩১ বছর ধরে আমরা শুধু বিতার্কিক নয়, যুক্তির আলোতে আলোকিত সুন্দর মানুষ হিসেবে গড়ে তোলার প্রচেষ্টা চালিয়ে যাচ্ছি""। অনুষ্ঠানের শুরুতে দৃষ্টি চট্টগ্রামের যুগ্ম সম্পাদক কাজী আরফাতের শিশু পুত্রের মৃত্যুতে গভীরশোক প্রকাশ করা হয়।  উদ্বোধনের পরে বিতর্কের প্রস্তুতি ও পরিকল্পনা বিষয়ে প্রশিক্ষণ প্রদান করেন বিতার্কিক জুনায়েদ মুফরাদ মৌসুম। ৩ মাস ব্যাপী দীর্ঘমেয়াদি বিতর্ক প্রশিক্ষণ কর্মশালা দৃষ্টি স্কুল অব ডিবেট ২০০৪ সাল থেকে এখন পর্যন্ত ৩০টি ব্যাচ সফলভাবে স¤পন্ন করেছে।  এবারের দৃষ্টি স্কুল অব ডিবেটে ৩১তম ব্যাচে বাংলা এবং ইংরেজি মাধ্যমের চট্টগ্রামের ৩৬টি শিক্ষা প্রতিষ্ঠানের ১৩২জন শিক্ষার্থী অংশগ্রহণ করছে। পিডি/টিসি"
https://www.banglanews24.com/shuvosangho/news/bd/1527713.details,"ব্রাহ্মণবাড়িয়া: ‘শুভ কাজে, সবার পাশে’ এ স্লোগানকে হৃদয়ে ধারণ করে বসুন্ধরা শুভসংঘের ব্রাহ্মণবাড়িয়ার নবীনগর উপজেলা শাখার নতুন কমিটি পুনর্গঠন করা হয়েছে। সম্প্রতি নবীনগর সরকারি পাইলট উচ্চ বিদ্যালয় প্রাঙ্গণে কালের কণ্ঠের ব্রাহ্মণবাড়িয়ার আঞ্চলিক প্রতিনিধি গৌরাঙ্গ দেবনাথ অপুর সভাপতিত্বে ও কালের কণ্ঠের নবীনগর প্রতিনিধি মো. মাজেদুল ইসলামের সঞ্চালনায় সুধীজনের উপস্থিতিতে প্রায় দুই ঘণ্টা আলোচনা শেষে সবার সম্মতিতে কমিটি পুনর্গঠন করে বসুন্ধরা শুভসংঘ কেন্দ্রীয় দপ্তরে পাঠানো হয়। বুধবার (২৮ মে) বসুন্ধরা শুভসংঘের পরিচালক জাকারিয়া জামান স্বাক্ষরিত কমিটি প্রকাশিত হয়।  এতে কালের কণ্ঠের আঞ্চলিক প্রতিনিধি ও সাংস্কৃতিক ব্যক্তিত্ব গৌরাঙ্গ দেবনাথ অপুকে সভাপতি ও নবীনগর প্রতিনিধি ক্রীড়া সংগঠক মো. মাজেদুল ইসলামকে সাধারণ সম্পাদক করে ২৫ সদস্যের নতুন কমিটি ঘোষণা করা হয়েছে। তিন সদস্য বিশিষ্ট উপদেষ্টা পরিষদে রয়েছেন নবীনগর সরকারি কলেজের অধ্যক্ষ অধ্যাপক একেএম রেজাউল করিম, ভারপ্রাপ্ত অধ্যক্ষ নবীনগর মহিলা কলেজের শুক্লা রাণী দেব ও নবীনগর সরকারি পাইলট উচ্চ বিদ্যালয়ের প্রধান শিক্ষক মো. আবু মোছা। এছাড়া কমিটিতে আরও রয়েছেন সহ-সভাপতি পদে বাবুল আহমেদ সরকার ও জাকির হোসেন, সহ-সাধারণ সম্পাদক মনিরুল ইসলাম কালন ও আল মামুন, সাংগঠনিক সম্পাদক প্রদীপ আচার্য, অর্থ ও দপ্তর সম্পাদক মাহাবুবুর রহমান, ক্রীড়া, সাহিত্য ও সাংস্কৃতিক সম্পাদক আহসান শিপার, তথ্য, প্রযুক্তি, প্রচার ও প্রকাশনা সম্পাদক আবদুর রহমান শাহ পরাণ, ত্রাণ, দুর্যোগ ও আপ্যায়ন সম্পাদক মো. ইব্রাহিম, স্বাস্থ্য ও সমাজকল্যাণ সম্পাদক আইনুল চৌধুরী, গবেষণা ও আপ্যায়ন সম্পাদক ইকরাম হোসেন, মহিলা বিষয়ক সম্পাদক কনকলতা দেবী, কার্যকরী কমিটির সদস্য পদে রয়েছেন মো. মনির হোসেন, তিতাস বিপ্লব, গোলাম মোস্তফা, লুৎফুর রহমান, মাইন উদ্দিন, নজরুল ইসলাম, পঙ্কজ দাস, এস এ রুবেল, নাছির চৌধুরী, মো. তারেক, অজয় মুখার্জী ও সীমু সাহা। বসুন্ধরা শুভসংঘ দেশের শীর্ষস্থানীয় শিল্প গোষ্ঠী বসুন্ধরা গ্রুপের একটি স্বেচ্ছাসেবী সামাজিক সংগঠন।  এ সংগঠন সামাজিক সচেতনতার পাশাপাশি সংগঠনটি দেশব্যাপী পরিচ্ছন্নতা কার্যক্রম, অসচ্ছল মেধাবী শিক্ষার্থীদের মাঝে শিক্ষা বৃত্তি দেওয়া, সুবিধাবঞ্চিত ও পথশিশুদের জন্য স্কুল পরিচালনা, প্রশিক্ষণসহ বিনামূল্যে সেলাই মেশিন দেওয়া, দারিদ্র্য বিমোচনে কার্যক্রম, প্রাকৃতিক দুর্যোগ ও মহামারিতে নানা সামগ্রী বিতরণ, বিনামূল্যে শীতবস্ত্র বিতরণ, খাদ্যসামগ্রী ও উপহার বিতরণ, ফ্রি মেডিকেল ক্যাম্প পরিচালনা, কৃষি ও কৃষকদের উন্নয়নে নানা কার্যক্রম, প্রাকৃতিক ভারসাম্য রক্ষার্থে বিনামূল্যে গাছের চারা বিতরণ ও বৃক্ষরোপণ কর্মসূচির মতো নানামুখী সামাজিক ও সেবামূলক কার্যক্রম পরিচালনা করে থাকে। এসআই"
https://www.banglanews24.com/entertainment/news/bd/1527709.details,"আমি হিরো হিরোইনের তকমায় কখনো খুব একটা বিশ্বাস করি না।  বরং অভিনেতা-অভিনেত্রী বিষয়টা অনেক বেটার। ভারতীয় এক সংবাদমাধ্যমে দেওয়া সাক্ষাৎকারে এই অভিনেত্রী আরও বলেন, অভিনেত্রী মানেই শুধু পাহাড়ে ঘুরে বেড়াচ্ছেন, একটা শিফন শাড়ি পরে নাচছেন এটা কিন্তু নয়।  আসলে চরিত্রটা সবচেয়ে বেশি গুরুত্বপূর্ণ।  আমি সে ক্ষেত্রে নিজেকে খুব লাকি মনে করি যে আমার পরিচালকরা আমায় নিয়ে এত ভাবছেন এবং লিখছেন। মূলত নিজের অভিনীত ‘জুলি’ নামের ওয়েব সিরিজের বিষয়ে কথা বলতে গিয়েই এসব কথা বলেন।  রাজনৈতিক থ্রিলার গল্পে নির্মিত এ সিরিজ পরিচালনা করেছেন অরিত্র সেন।  শহর কলকাতার রাজনৈতিক প্রেক্ষাপটে সাজানো হয়েছে এর গল্প।  সিরিজে নাম ভূমিকায় অভিনয় করবেন পাওলি দাম। সিরিজে নিজের চরিত্রের বিষয়ে এই অভিনেত্রী বলেন, ‘জুলি’র জার্নিটা খুব অন্যরকম।  যৌনকর্মী থেকে রাজনীতির পথে হাঁটা।  অনেকটা একজন প্রান্তিক মানুষকে মূলস্রোতে ফিরিয়ে আনার মতো।  একটা সাধারণ মেয়ের অসাধারণ হয়ে ওঠার জার্নি।  পরিচালক অরিত্রর সঙ্গে এর আগেও আমি কাজ করেছি।  ‘জুলি’র চরিত্রটি ও যখন লিখেছিল, একঝলক পড়েই মনে হয়েছিল বাকি সব কাজের থেকে আলাদা।  ভীষণ এনজয় করেছি। নারীকেন্দ্রিক বহু সিনেমায় অভিনয় করেছেন পাওলি দাম।  আপনি ‘নারীবাদী’ এ কথা শুনতে হয়নি? এ প্রসঙ্গে এই অভিনেত্রী ওই সাক্ষাৎকারে বলেন, নারীকেন্দ্রিক সিনেমাতে অভিনয় করি মানেই তো আমি নারীবাদী নই।  আমি নারী এবং পুরুষের সমান ভূমিকায় বিশ্বাসী।  তার মানে আবার কখনওই এরকম নয় যে নারীর শুধু গুরুত্ব রয়েছে।  আমি মনে করি যে দুটো জেন্ডার-এর প্রতি যদি সমান সম্মান দেওয়া হয়, তবেই আমাদের সোসাইটি অনেক বেশি উন্নতি করতে পারবে। বলে রাখা যায়, ঢাকায় মুক্তির অপেক্ষায় পাওলি অভিনীত একটি সিনেমা ।  ‘নীল জোছনা’ শিরোনামের সিনেমাটি পরিচালনা করছেন ফাখরুল আরেফীন খান।  মোশতাক আহমেদের প্যারাসাইকোলজিবিষয়ক উপন্যাস ‘নীল জোছনার জীবন’ অবলম্বনে নির্মিত হচ্ছে এটি।  এতে একটি গুরুত্বপূর্ণ চরিত্রে অভিনয় করতে দেখা যাবে পাওলিকে। এনএটি"
https://www.banglanews24.com/politics/news/bd/1527705.details,"ঢাকা: জাতীয় নাগরিক পার্টির (এনসিপি) আহ্বায়ক নাহিদ ইসলাম বলেছেন, ভোট চাওয়ার জন্য রাজনৈতিক দলগুলোকে মানুষের কাছে যেতে হবে।  শহীদ পরিবারের কাছে যেতে হবে। বৃহস্পতিবার (২৯ মে) রাজধানী মোহাম্মদপুরের সূচনা কমিউনিটি সেন্টারে শহীদ পরিবারের সঙ্গে সাক্ষাতের সময় সাংবাদিকদের এক প্রশ্নের জবাবে তিনি এসব কথা বলেন। নাহিদ ইসলাম বলেন, আমরা অন্তর্বর্তী সরকারকে বলছি, নির্বাচন আপনি নির্ধারিত সময় অনুযায়ী করেন।  কিন্তু নির্বাচনের আগে এই সংস্কার ও বিচার সম্পূর্ণ করেন এবং সেই পরিকল্পনার রোডম্যাপ জাতির সামনে উপস্থাপন করুন।  অন্তর্বর্তী সরকার গণঅভ্যুত্থানের প্রতিশ্রুতি নিয়েই সরকার গঠন করেছে।  আর এ প্রতিশ্রুতি হচ্ছে বিচার, সংস্কার ও মানুষের ভোটাধিকার নিশ্চিত করা।  ফলে অবশ্যই এ সরকারকে তার প্রতিশ্রুতি বাস্তবায়ন করতে হবে। তিনি বলেন, আজকে এখানে আসার মূল কারণ হচ্ছে, আপনাদের সেই আশাটি দেওয়া যে, আমরা আপনাদের সঙ্গেই আছি, আপনাদের জন্যই আছি।  হয়তো সব সময় আপনাদের কথা শোনা সম্ভব হয়ে উঠছে না।  দেশেরও একটি পরিস্থিতি আছে।  আমাদের অনেক কিছু নিয়ে এখন কথা বলতে হচ্ছে।  যে স্বপ্ন নিয়ে আপনাদের সন্তানরা আন্দোলনে গিয়েছিল, আমরা গণঅভ্যুত্থানে অংশগ্রহণ করেছিলাম, আমরা নির্যাতিত হয়েছি, আমরা হয়তো ভাগ্যক্রমে বেঁচে গিয়েছি।  ফলে যারা বেঁচে গিয়েছি, তাদের দায়িত্বটাই এখন অনেক বেশি।  সেই জায়গা থেকে আমরা অবশ্যই আপনাদের সঙ্গে আছি, এ বিচারগুলো এবং শহীদদের আকাঙ্ক্ষা ও সম্মান নিশ্চিত করার জন্য। শহীদ পরিবারের সঙ্গে সাক্ষাৎ শেষে এনসিপির এ আহ্বায়ক বৃষ্টিতে ভিজে মোহাম্মদপুরের বিভিন্ন জায়গায় পথসভা করেন।  প্রথমে তিনি যান জেনেভা ক্যাম্পে।  সেখানে তিনি ড্রিম স্কুলে বিহারি জনগোষ্ঠীর সঙ্গে মতবিনিময় করেন। এ সময় বিহারি জনগোষ্ঠীর উদ্দেশে তিনি বলেন, বাংলাদেশের প্রতিটি মানুষের ধর্ম, জাতি পরিচয়, সম্প্রদায়ের পরিচয় ও ভাষাগত পরিচয় আলাদা হতে পারে।  কিন্তু আমরা নাগরিক হিসেবে একই রাষ্ট্রে বসবাস করি।  এ রাষ্ট্রের শিক্ষা, স্বাস্থ্য, অন্ন ও বস্ত্র থেকে শুরু করে যে রাজনৈতিক এবং অর্থনৈতিক অধিকার রয়েছে সেই অধিকার সবারই পাওয়ার অধিকার রয়েছে।  ফলে আমরা সে রকমই একটি গণতান্ত্রিক ও অন্তর্ভুক্তিমূলক রাষ্ট্র চাই।  এটা আমাদের স্বপ্ন।  আমরা বিশ্বাস করি এ স্বপ্নের জন্যই গণঅভ্যুত্থান ঘটেছিল।  ফলে এ গণঅভ্যুত্থানের আকাঙ্ক্ষাকে ধারণ করে আমরা এগিয়ে যাবো। জেনেভা ক্যাম্পে পথসভা শেষে মোহাম্মদপুরের টাউন হলে পথসভা করেন এনসিপির আহ্বায়ক নাহিদ ইসলাম।  টাউন হলের পথসভায় তিনি বলেন, আমরা এখানে দলের কিংবা কোনো ব্যক্তির প্রচারণা করতে আসিনি।  আমরা এখানে আপনাদের কিছু কথা বলতে এসেছি।  আমাদের এ প্রজন্মকে বিগত দেড় দশকে নির্যাতিত হতে হয়েছে, নিপীড়িত হতে হয়েছে।  আমরা এমন একটা সরকারের অধীনে ছিলাম যেখানে আমাদের শিক্ষা ও কর্মসংস্থানের কোনো নিশ্চয়তা ছিল না।  ফলে এ জুলাই গণঅভ্যুত্থান শুরু হয়েছিল মূলত কর্মসংস্থানের দাবিতে।  এ দেশের তরুণরা, এ দেশের ছাত্ররা তারা তাদের ন্যায্য অধিকারের জন্য রাজপথে নেমেছিল। তিনি আরও বলেন, আমাদের এইটুকু প্রত্যাশা আমাদের আর জীবন দিতে রাজপথে নামতে হবে না।  বারবার আমরা জীবন দেওয়ার জন্য রাস্তায় নামতে চাই না।  কিন্তু আমাদের ইতিহাস বলে আমাদের বারবার রাস্তায় নামতে হয়।  আমরা চাই এবারের গণঅভ্যুত্থান সফলতার দিকে যাক।  আমাদের গণঅভ্যুত্থানের যে আকাঙ্ক্ষা সেই আকাঙ্ক্ষা বাস্তবায়নে আমরা সবাই এক সঙ্গে কাজ করবো। টাউন হলের পথসভায় জাতীয় নাগরিক পার্টির সিনিয়র যুগ্ম সদস্য সচিব ডা. তাসনিম জারা বলেন, আমরা যেই বাংলাদেশে দাঁড়িয়ে আছি সেখানে কেউ রাস্তায় নেমে খুন হবে, গুম হয়ে যাবে এমন বাংলাদেশ আমরা আর চাই না।  আমরা আর এমন ব্যবস্থাপনায় ফেরত যেতে চাই না যেখানে রাষ্ট্র এবং সরকার কোনো দলের কিংবা কোনো পক্ষের হয়ে কাজ করবে।  রাষ্ট্র কাজ করবে সব নাগরিকের জন্য।  এনসিপি সেই লক্ষ্যেই কাজ করছে। মোহাম্মদপুরের টাউন হলে পথসভা শেষে নাহিদ ইসলাম মোহাম্মদপুরের তিন রাস্তা মোড় ও ধানমন্ডি ২৭ নম্বরে পথসভা করেন।  এ সময় তার সঙ্গে দলটির কেন্দ্রীয় ও মোহাম্মদপুরের নেতাকর্মীরা উপস্থিত ছিলেন। এসসি/আরআইএস"
https://www.banglanews24.com/opinion/news/bd/1527701.details,"চব্বিশের বিপ্লব পরবর্তী বাংলাদেশ এখন সবচেয়ে বড় রাজনৈতিক অস্থিরতার ভেতর দিয়ে যাচ্ছে।  ফ্যাসিবাদী অপশক্তি ও তাদের মিত্রদের চক্রান্ত থেমে নেই। একাত্তরে মহান স্বাধীনতার ঘোষণা, পঁচাত্তরের পরিবর্তিত রাজনৈতিক প্রেক্ষাপটে তার ক্ষমতার কেন্দ্রে আরোহন এবং বাংলাদেশকে তাঁবেদার মুক্ত করে খুব অল্প সময়ে বিশ্বের বুকে একটি আধুনিক রাষ্ট্রস্বত্ত্বায় রূপদানে তার যে ব্যতিক্রমী, সাহসী ও সময়পযোগি পদক্ষেপ তা পৃথিবীর ইতিহাসে স্বর্ণাক্ষরে লেখা থাকবে সুদীর্ঘকাল ধরে। জিয়ার সততা, দেশপ্রেম, দেশের কল্যাণ সাধনে একাগ্রতা এবং চারিত্রিক দৃঢ়তা ছিল এক ঈর্ষণীয় বিষয়।  এসব গুণাবলী তাকে খুব অল্প সময়ের মধ্যেই জনপ্রিয়তার শীর্ষে নিয়ে গিয়েছিলো।  কিন্তু জিয়ার এই আকাশচুম্বী জনপ্রিয়তা বাংলাদেশবিরোধী শক্তির সহ্য হয়নি।  তাই আধিপত্যবাদী শক্তির ষড়যন্ত্রে দেশি-বিদেশি যোগসাজশে ১৯৮১ সালের ৩০শে মে চট্টগ্রামের সার্কিট হাউজে কতিপয় বিপথগামী সৈন্যের হাতে শাহাদাত বরণ করেন তিনি।  মৃত্যুকালে তার বয়স ছিল মাত্র ৪৬ বছর। ১৯৩৬ সালের ১৯ জানুয়ারি এই মহান নেতা জন্মগ্রহণ করেন।  ছোট্টো অথচ বৈচিত্রময় জীবনে জিয়া এদেশের মানুষের জন্য যে ত্যাগ করেছেন, মানুষের কল্যাণে যেভাবে দেশের এক প্রান্ত থেকে আরেক প্রান্তে নিরলস ছুটে বেড়িয়েছেন তাতে দেশের প্রতি তার মমত্ববোধের পরিচয় মেলে।  সিপাহী জনতার বিপ্লবের মধ্য দিয়ে জনতার জিয়ায় রূপান্তর, বহুদলীয় গণতন্ত্র প্রতিষ্ঠা, বাংলাদেশি জাতীয়তাবাদ দর্শনের প্রবর্তন, আধুনিক ও উৎপাদনমুখী বাংলাদেশ গড়ার মেনিফেস্টো তথা ১৯ দফা রচনার মত ঐতিহাসিক ঘটনার মধ্য দিয়ে জিয়া এ দেশের জনতার মাঝে চিরভাস্বর হয়ে থাকবেন। একটি আধুনিক বাংলাদেশ গড়ার প্রত্যয়ে জিয়াউর রহমান গ্রামমুখী অর্থনীতির উপর জোর দেন।  উপসামরিক আইন প্রশাসক থাকাকালে তিনি অর্থ মন্ত্রণালয়ের দায়িত্ব পালন করেন।  গ্রামমুখী অর্থনীতি গড়ার আহবান জানিয়ে জিয়া বলেন, 'বাংলাদেশ অর্থ গ্রাম।  বাংলাদেশের অর্থনীতির উন্নয়নের জন্য আমাদের গ্রাম ও গ্রামীণ অর্থনীতির উন্নয়ন করতে হবে।  গ্রামীণ জনজীবনের সার্বিক উন্নতির প্রতি গুরুত্ব আরোপ করে তিনি বলেন, গ্রামের নিরক্ষর ও দরিদ্র মানুষের দ্বারে আমাদের সভ্যতার বাণী নিয়ে যেতে হবে।  তাহলেই বলতে পারবো যে, বাংলাদেশের উন্নতির জন্য আমরা কাজ করেছি। ' খালখনন কর্মসূচী ছিল জিয়ার এক যুগান্তকারী পদক্ষেপ।  ১৯৭৬ সালের ১ নভেম্বর কৃষি উৎপাদন বাড়িয়ে দেশকে খাদ্যে স্বয়ংসম্পূর্ণ করার লক্ষ্যে জিয়াউর রহমান যশোরের উলশি-যদুনাথপুর খাল খনন প্রকল্প হাতে নেন।  এরই ধারাবাহিকতায় দেশের কৃষিভিত্তিক উন্নয়নকে ত্বরান্বিত করতে প্রয়োজনীয় সেচের পানির অপ্রতুলতা দূর করতে দেশব্যপী ১৪০০০ খাল খনন করেন। জিয়াউর রহমানের পৃষ্ঠপোষকতায় শিক্ষ খাতে অল্প সময়ে অধিকতর সাফল্য আসে।  একটি সময়োপযোগী অন্তর্বর্তী শিক্ষানীতি প্রণয়নের জন্য ১৯৭৮ সালে প্রফেসর মুস্তফা বিন কাসিমের নেতৃত্বে তিনি একটি জাতীয় শিক্ষা উপদেষ্টা কমিটি গঠন করেন।  উৎপাদনমুখী শিক্ষাব্যবস্থা প্রবর্তনের লক্ষ্যে ১৯৭৮ সালের ১৪ সেপ্টেম্বর শহীদ জিয়া ঢাকায় একটি 'জাতীয় শিক্ষা ওয়ার্কসপ' আয়োজন করেন।  শিক্ষার প্রসারে গ্রন্থাগারকে গুরুত্ব দিয়ে ১৯৮০-৮১ অর্থ বছরে 'খানা পাবলিক লাইব্রেরী কাম অডিটোরিয়াম স্থাপন' শীর্ষক উন্নয়ন প্রকল্প গ্রহণ করা হয়। 'বাংলাদেশ জাতীয়তাবাদী দল-বিএনপির প্রতিষ্ঠাকালীন ঘোষণাপত্রের ২১ নং ধারায় বাংলাদেশে একটি গণমুখী ও জীবননির্ভর শিক্ষা কার্যক্রম চালুর প্রত্যয় ব্যক্ত করা হয়।  গণশিক্ষা কার্যক্রম ও সর্বজনীন প্রাথমিক শিক্ষা প্রবর্তন বাংলাদেশের শিক্ষাব্যবস্থায় তার অভূতপূর্ব সংযোজন।  ১৯৭৮ সালে মাদ্রাসা শিক্ষা বোর্ড প্রতিষ্ঠিত হয়।  যুগের চাহিদা এবং জাতীয় ঐতিহ্য ও প্রয়োজনীয়তার সঙ্গে সামঞ্জস্য রেখে সমন্বিত উপায়ে ইসলাম ধর্মীয় ও আধুনিক শিক্ষা বিস্তারের লক্ষ্যে জিয়াউর রহমান ১৯৭৬ সালে দেশে একটি ইসলামী বিশ্ববিদ্যালয় প্রতিষ্ঠার ঘোষণা দেন।  ১৯৭৯ সালের ২২ নভেম্বর কুষ্টিয়ায় তিনি ইসলামী বিশ্ববিদ্যালয়ের ভিত্তিপ্রস্তর স্থাপন করেন। তিনি ছিলেন সুস্থ্য ধারার সংস্কৃতির প্রধান পৃষ্ঠপোষক।  ১৯৭৬ সালে বায়ান্নের ভাষা শহীদদের প্রতি সম্মান জানিয়ে বিভিন্ন ক্ষেত্রে বিশেষ অবদানের জন্য তিনি প্রথমবারের মত 'একুশে পদক' পুরষ্কার প্রবর্তন করেন।  ১৯৭৭ সালে শহীদ জিয়া প্রথমবারের মত বাংলাদেশের সর্বোচ্চ রাষ্ট্রীয় পুরস্কার 'স্বাধীনতা পদক' প্রবর্তন করেন।  এছাড়াও ১৯৭৯ সালের ৯ জানুয়ারি প্রথমবারের মত 'জাতীয় চলচ্চিত্র পুরস্কার ১৯৭৭' প্রদান করেন।  জিয়ার আগ্রহেই ১৯৮১ সালের মার্চ-এপ্রিলে 'ঢাকা আন্তর্জাতিক চলচ্চিত্র উৎসব' অনুষ্ঠিত হয়।  বাংলা একাডেমির উন্নয়নে তার আমলে 'বাংলা একাডেমি অর্ডিন্যান্স ১৯৭৮' জারি করা হয়। শিশুদের সুস্থ্য প্রতিভা বিকাশে ১৯৭৬ সালে তিনি প্রতিষ্ঠা করেন বাংলাদেশ শিশু একাডেমির ভিত্তিপ্রস্তর স্থাপন করেন।  শিশুদের বিনোদনের লক্ষ্যে ১৯৭৯ সালে শাহবাগে জাতীয় শিশুপার্ক স্থাপন করা হয়।  এছাড়া শিশুদের সাংস্কৃতিক বিকাশকে ত্বরান্বিত করতে ১৯৭৬ সালে তার উদ্দ্যোগে টেলিভিশনে 'নতুন কুঁড়ি' প্রতিযোগিতার আয়োজন করা হয়।  প্রেসিডেন্ট জিয়া উপজাতীয় সংস্কৃতির সংরক্ষণ ও প্রচার-প্রসারে রাঙ্গামাটিতে 'উপজাতীয় সাংস্কৃতিক ইনস্টিটিউট এবং নেত্রকোণার দুর্গাপুরের বিরিশিরিতে 'উপজাতীয় কালচারাল একাডেমী' প্রতিষ্ঠা করেন।  এছাড়াও চারটি বিভাগীয় শহরে তিনি ইসলামী সংস্কৃতি কেন্দ্র প্রতিষ্ঠা করেন। মুজিবের বাকশাল এদেশ থেকে গণমাধ্যমের স্বাধীনতা বিলুপ্ত করে ফেলে।  সেখানে বিপরীত ছিলেন জিয়াউর রহমান।  তিনি সংবাদ মাধ্যমের স্বাধীনতা ফিরিয়ে দেন।  সাংবাদিকদের উচ্চতর প্রশিক্ষণ প্রদানের লক্ষ্যে প্রতিষ্ঠা করেন বাংলাদেশ প্রেস ইনস্টিটিউট (পিআইবি)।  স্বাধীন সাংবাদিকতার জন্য প্রণীত আইন বাস্তবায়নের জন্য প্রেসিডেন্ট জিয়া 'বাংলাদেশ প্রেস কাউন্সিল' প্রতিষ্ঠা করেন।  এছড়া জাতীয় প্রেসক্লাবও তারই সৃষ্টি। স্বাস্থ্য সেবায় শহীদ রাষ্ট্রপতি জিয়াউর রহমানের অবদান অসামান্য।  ৫০ শয্যার ক্যান্সার ইন্সটিটিউট ও হাসপাতাল, শহীদ সোহরাওয়ার্দি হাসপাতাল, জাতীয় অর্থোপেডিক হাসপাতাল ও পুনর্বাসন কেন্দ্র, পিজি হাসপাতালের সি- ব্লক, জাতীয় চক্ষুবিজ্ঞান ইনস্টিটিউট সহ চিকিৎসকদের জাতীয় প্রতিষ্ঠান বিএমএ ভবনের ভিত্তিপ্রস্তর স্থাপন করেন প্রেসিডেন্ট জিয়া।  ১৯৭৮ সালে তিনি কলেরা (আইসিডিডিআরবি) হাসপাতাল প্রতিষ্ঠা করেন।  দক্ষ নার্স তৈরির লক্ষ্যে ১৯৮১ সালের ৫ জানুয়ারি মহাখালিতে নার্সিং কলেজ এবং ৩ এপ্রিল জাতীয় হৃদরোগ ইনস্টিটিউট ও হাসপাতাল প্রতিষ্ঠা করেন।  তার পৃষ্ঠপোষকতায়ই জনস্বাস্থ্য পুষ্টি প্রতিষ্ঠান, নিপসম ও ইপিআই প্রতিষ্ঠিত হয়েছিলো। নতুন রাষ্ট্র হিসেবে অন্যতম গুরুত্বপূর্ণ কাজ ছিলো আন্তর্জাতিক পরিমন্ডলে বাংলাদেশের একটি স্বতন্ত্র পরিচয় প্রতিষ্ঠা করা।  প্রেসিডেন্ট জিয়াউর রহমানের পররাষ্ট্র দর্শনের মূলকথা ছিল জাতীয় স্বার্থ অক্ষুন্ন রাখা এবং সার্বভৌম মর্যাদা সমুন্নত রেখে স্বাধীন নিরপেক্ষ নীতি প্রণয়ন ও বাস্তবায়ন করা।  তার এই আত্মমর্যাদাশীল নেতৃত্বের ফলেই তিনি বহির্বিশ্বে তৃতীয় বিশ্বের একজন আস্থাভাজন নেতায় পরিণত হয়েছিলেন।  তিনি ইরান-ইরাক যুদ্ধ নিরসনে বলিষ্ঠ কূটনৈতিক ভূমিকা পালন করেন।  দক্ষিণ এশীয় দেশসমূহের আঞ্চলিক সহযোগিতা ফোরাম সার্কের স্বপ্নদ্রষ্টা ছিলেন তিনি।  প্রতিবেশি ভারতের সাথে গঙ্গার পানি বণ্টনে ফারাক্কা চুক্তি, তিন বিঘা করিডোর হস্তান্তরের রূপরেখা প্রস্তুতকরণ, দক্ষিণ তালপট্টি দ্বীপের মালিকানা নির্ণয়নে যৌথ জরিপ ও আলোচনার মাধ্যমে অধীনতামূলক মিত্রতার বদলে সার্বভৌম মর্যাদার ভিত্তিতে সম্পর্ক নিরূপণে সচেষ্ট ছিলেন।  তার সময়ে মুসলিম দেশগুলোর সঙ্গে বাংলাদেশের বন্ধুভাবাপন্ন ও আস্থার সম্পর্ক তৈরি হয়।  ভারত-পাকিস্তানের সাম্প্রতিক যুদ্ধের সময় তাই শহীদ জিয়ার নেতৃত্বের প্রসঙ্গে ফিরে আসে আন্তর্জাতিক মহলের আলোচনায়। কেবল বাংলাদেশই নয় শহীদ প্রেসিডেন্ট জিয়াউর রহমান ছিলেন অগ্রসরমান বিশ্বের একজন উদীয়মান নেতৃত্ব।  যার ভবিষ্যতদর্শী নেতৃত্ব সেনা বাহিনীর ব্যারাক থেকে বেরিয়ে শেকড় গেড়েছিলো গণমানুষের ভেতর।  যদিও আধিপত্যবাদী শক্তি তার সেই অগ্রযাত্রাকে থামিয়ে দেয় মাত্র সাড়ে তিন বছরের মাথায়।  চট্টগ্রামে তার শাহাদাতের পর বাংলাদেশে নিযুক্ত তৎকালীন মার্কিন রাষ্ট্রদূত উইলিয়াম বি মাইলাম বলেছিলেন, 'এটা কল্পনা করাও কঠিন যে, জিয়া যদি ১৯৮১ সালের পরিবর্তে ১৯৭৫ সালে নিহত হতেন তাহলে বাংলাদেশের ভাগ্যে কী ঘটতো।  বাংলাদেশ খুব সহজেই আফগানিস্তান বা লাইবেরিয়ার মতো একটি ব্যর্থ রাষ্ট্রে পরিণত হতে পারতো।  জিয়া সেই পরিণতি থেকে বাংলাদেশকে বাঁচিয়েছেন। ' শহীদ জিয়ার বাংলাদেশ ছিলো একটি অগ্রসারমান বাংলাদেশ।  স্বাধীনতার পর মূলত তিনিই দেশটিকে সকল দিক দিয়ে একটি শক্ত ভিত্তির ওপর দাঁড়া করাতে সক্ষম হন।  তবে দীর্ঘ এই পথ পরিক্রমায় তার অনুসৃত সেই পথ হারিয়ে হয়েছে বিপথগামী।  চব্বিশের বিপ্লব পরবর্তী বাংলাদেশ আবারো শহীদ জিয়ার দেখানে পথে ফিরে যাবে এমন প্রত্যাশা রয়েছে।  তাইতো জনগণের সেই প্রত্যাশা পূরণে শহীদ জিয়ার উত্তরসুরী বিএনপির ভারপ্রাপ্ত চেয়ারম্যান তারেক রহমান প্রণয়ন করেছেন রাষ্ট্র সংস্কারের ৩১ দফা কর্মসূচী।  জনগণের রায়ে বিএনপি দেশের শাসন ক্ষমতায় অধিষ্ঠিত হলে এই দফাগুলো বাস্তবায়নে সর্বোচ্চ গুরুত্ব দেবে বলে আমার বিশ্বাস। লেখক: অধ্যাপক, মার্কেটিং বিভাগ ও আহ্বায়ক, সাদা দল-ঢাকা বিশ্ববিদ্যালয়।"
https://www.banglanews24.com/shuvosangho/news/bd/1527697.details,"দিনাজপুর: “গাছ লাগাই, পরিবেশ বাঁচাই”-এ স্লোগানকে সামনে রেখে দিনাজপুরের বীরগঞ্জ সরকারি কলেজে পালিত হলো বৃক্ষরোপণ কর্মসূচি। বসুন্ধরা শুভসংঘের বীরগঞ্জ সরকারি কলেজ শাখার উদ্যোগে বৃহস্পতিবার (২৯ মে) সকালে কলেজ চত্বরে এ কর্মসূচি অনুষ্ঠিত হয়। কর্মসূচিতে কৃষ্ণচূড়া, আমড়া, কাঁঠালসহ বিভিন্ন প্রজাতির ফলদ, বনজ ও ওষুধি গাছের চারা রোপণ করা হয়।  সবুজে ঘেরা একটি সুন্দর ভবিষ্যতের স্বপ্ন নিয়েই শিক্ষার্থীদের এ প্রয়াস। বীরগঞ্জ সরকারি কলেজ শাখা বসুন্ধরা শুভসংঘ টিম লিডার রিংকি আক্তারের সভাপতিত্বে অনুষ্ঠানে প্রধান অতিথি ছিলেন কলেজের অধ্যক্ষ অধ্যাপক ড. মাসুদুল হক। তিনি বলেন, “জলবায়ু পরিবর্তনের ভয়াবহতা এখন আর কল্পনার বিষয় নয়, বাস্তবেই তা আমাদের সামনে।  এ সংকট মোকাবিলায় আমাদের সবাইকে এগিয়ে আসতে হবে।  গাছ লাগানোর মতো ছোট উদ্যোগও বড় পরিবর্তনের সূচনা করতে পারে। ” অনুষ্ঠানে আরও উপস্থিত ছিলেন কলেজের হিসাববিজ্ঞান বিভাগের প্রভাষক মো. রোকনুজ্জামান রোকন, সমাজবিজ্ঞান বিভাগের প্রভাষক মো. আল মামুন, বসুন্ধরা শুভসংঘ বীরগঞ্জ উপজেলা শাখার উপদেষ্টা ও সমাজসেবক সোহেল আহমেদ, সভাপতি মো. ফরহাদ হোসেন, যুগ্ম সাধারণ সম্পাদক মো. নাইম ইসলাম এবং সদস্য মো. ইমাম হোসেন। এছাড়া কলেজ শাখার সদস্য সামিয়া আক্তার, আঁখি, কোহিনূর, পিংকি, মিনতি হাসদাসহ অন্য সদস্যরাও সক্রিয়ভাবে অংশ নেন।  
বক্তারা বলেন, পরিবেশ রক্ষায় তরুণদের এ সচেতনতা আশা জাগায়।  এমন উদ্যোগ শিক্ষার্থীদের দায়িত্বশীল করে তুলবে এবং সমাজে পরিবেশবান্ধব ভাবনার প্রসার ঘটাবে।  সবুজে ঢাকা সুস্থ পৃথিবী গড়ার স্বপ্নে শিক্ষার্থীদের এ প্রয়াস সত্যিই অনন্য। 
এসআই"
https://www.banglanews24.com/football/news/bd/1527693.details,"ব্রাজিল জাতীয় দলের নতুন কোচ হিসেবে দায়িত্ব নিয়েই জমকালো সূচনা করেছেন কার্লো আনচেলত্তি।  বরাবরের মতোই স্বভাবসুলভ ক্লাসিক স্টাইলে ব্রাজিলের মাটিতে পা রেখে প্রথম ৭২ ঘণ্টায় তিনি ব্যস্ত ছিলেন স্কোয়াড ঘোষণা, সংবাদ সম্মেলন, সাক্ষাৎকার আর ফটোসেশনে। তবে এই সব আনুষ্ঠানিকতার মধ্যেও আনচেলত্তি খুঁজে নিয়েছেন এক নিঃশ্বাস ফেলার মুহূর্ত—সেই জায়গাটা অবশ্যই ফুটবল।  বুধবার রাতে তিনি হাজির হন রিও দে জেনেইরোর ঐতিহাসিক মারাকানা স্টেডিয়ামে।                                          যেখানে বসে উপভোগ করেন কনমেবল লিবার্তাদোরেস গ্রুপ পর্বের ম্যাচ—ফ্লামেঙ্গো বনাম ডেপোর্তিভো তাচিরা। ভিআইপি বক্সে আনচেলত্তির পাশে ছিলেন তার রিয়াল মাদ্রিদের সময়কার প্রিয় শিষ্য ভিনিসিয়ুস জুনিয়র।  ম্যাচ চলাকালে ফ্লামেঙ্গোর পক্ষ থেকে উপহার হিসেবে আনচেলত্তিকে তুলে দেওয়া হয় ক্লাবের বিখ্যাত লাল-কালো জার্সি—পেছনে লেখা “Ancelotti” আর নম্বর ১০।  এই মুহূর্তটি রীতিমতো আলোড়ন তোলে ব্রাজিলীয় গণমাধ্যমে। আনচেলত্তি-ভিনিসিয়ুস জুটির এই পুনর্মিলন ঘিরে ভরসা রাখছে ব্রাজিলিয়ান ফুটবল ভক্তরা।  তারা বিশ্বাস করছে, রিয়ালে দুর্দান্ত সফল এই জুটি আবারও মঞ্চ মাতাবে—এইবার ব্রাজিলের জার্সিতে, ২০২৬ বিশ্বকাপে। প্রথম সংবাদ সম্মেলনে আনচেলত্তি বলেছিলেন, “ভিনিসিয়ুস যদি এখনও তার সেরা রূপটা দেখাতে না পারে, তবে এবার নিশ্চয়ই পারবে। ” এমএইচএম"
https://www.banglanews24.com/opinion/news/bd/1527689.details,"বাংলাদেশের ইতিহাসে এক অগ্নিঝরা অধ্যায়ের নাম জিয়াউর রহমান।  তিনি শুধু একজন সেনানায়ক নন, বরং এক বীর মুক্তিযোদ্ধা, রাষ্ট্রনায়ক এবং বাংলাদেশের জাতীয় রাজনীতির অবিস্মরণীয় নায়ক। যুদ্ধ শেষে, এক নতুন বাংলাদেশের পুনর্গঠনের সময়, জিয়াউর রহমান তার সাহসিকতা, রাজনৈতিক প্রজ্ঞা ও জনগণের প্রতি দায়িত্ববোধ দিয়ে জাতীয় রাজনীতিতে নতুন দিগন্ত উন্মোচন করেন।  তিনি প্রতিষ্ঠা করেন বাংলাদেশ জাতীয়তাবাদী দল (বিএনপি), যা একাধারে স্বাধীনতা-সংগ্রামের চেতনা, বহুদলীয় গণতন্ত্র এবং জাতীয়তাবাদের ভিত্তি নিয়ে গড়ে ওঠে।  বিএনপি কেবল একটি রাজনৈতিক দল নয়, বরং বাংলাদেশের জাতীয় পরিচয়ের, আত্মমর্যাদার এবং জনগণের শাসনকেন্দ্রিক রাজনৈতিক ধারা প্রতিষ্ঠার প্রতীক। জিয়াউর রহমানের জীবন বাংলাদেশের ইতিহাসের সাথে অঙ্গাঙ্গীভাবে জড়িত এবং তার অবদান শুধু এক ব্যক্তির নয়, বরং একটি জাতির আত্মপরিচয় ও স্বাধীনতার জন্য সংগ্রামেরই প্রতীক। পেছন ফিরে দেখা
১৯৩৬ সালের ১৯ জানুয়ারি, বগুড়ার বাগবাড়ী গ্রামের এক সাধারণ পরিবারে জন্ম নেন বাংলাদেশের রাজনীতিতে নতুন যুগের সূচনাকারী নেতা জিয়াউর রহমান।  বাবা মনসুর রহমান কাজ করতেন কলকাতায় ব্রিটিশ সরকারের দপ্তরে রসায়নবিদ হিসেবে।  মায়ের নাম জাহানারা খাতুন।  জিয়াউর রহমানের ডাক নাম ছিল ‘কমল’।  পাঁচ ভাইয়ের মধ্যে জিয়াউর রহমান ছিলেন দ্বিতীয়।  কমল হতে চেয়েছিলেন চিকিৎসক।  কিন্তু নিয়তি তাকে নিয়ে যায় এমন এক জায়গায়, যেখানে তিনি ছিলেন শুধু সম্মুখ সারিতে। কমলের প্রাথমিক শিক্ষা জীবন শুরু হয় বগুড়ায়।  ১৯৪৭ সালে দেশ বিভাজনের পর তার পরিবার পশ্চিম পাকিস্তানের করাচীতে পাড়ি জমায়।  কমল ভর্তি হন করাচীর একাডেমি স্কুলে।  ১৯৫২ সালে তিনি মাধ্যমিক পরীক্ষায় কৃতিত্বের সঙ্গে উত্তীর্ণ হন এবং ১৯৫৩ সালে করাচির ডি. জে. কলেজে ভর্তি হন।  সেই বছরই কমলের জীবনের মোড় ঘুরতে শুরু করে।  কমল জিয়াউর রহমান হয়ে উঠতে শুরু করেন।  তিনি কাকুল মিলিটারি একাডেমিতে অফিসার ক্যাডেট হিসেবে যোগদান করেন।  ১৯৫৫ সালে সেকেন্ড লেফটেন্যান্ট হিসেবে কমিশনপ্রাপ্ত হন।  অচিরেই পাকিস্তান আর্মির প্যারাট্রুপার ও কমান্ডো হিসেবে সুপরিচিতি অর্জন করেন।  করাচিতে দুই বছর কর্মরত থাকার পর ১৯৫৭ সালে তার পোস্টিং হয় ইস্ট বেঙ্গল রেজিমেন্টে।  এরপর ১৯৫৯ থেকে ১৯৬৪ সাল পর্যন্ত তিনি পাকিস্তান সেনাবাহিনীর গোয়েন্দা শাখা ইন্টার সার্ভিসেস ইন্টেলিজেন্সে (আইএসআই) দায়িত্ব পালন করেন। ১৯৬৫ সালের পাকিস্তানের হয়ে ভারতের বিপক্ষে যুদ্ধ করেন জিয়াউর রহমান।  খেমকারান সেক্টরে কোম্পানি কমান্ডার হিসেবে তিনি ও তার অধীন বাঙালি সৈনিকরা অসীম সাহসিকতা দেখান।  জিয়া তার বীরত্বের জন্য অর্জন করেন পাকিস্তানের দ্বিতীয় সর্বোচ্চ সামরিক ‘হিলাল-ই-জুরাত’ খেতাব।  তার কোম্পানিকে আরও দুটি সিতারা-ই-জুরাত ও নয়টি তামঘা-ই-জুরাতসহ মোট ১১টি পদক দেয় পাকিস্তান সরকার। ১৯৭০ সালে মেজর হিসেবে তিনি চট্টগ্রামে নবগঠিত অষ্টম ইস্ট বেঙ্গল রেজিমেন্টের সেকেন্ড-ইন-কমান্ড নিযুক্ত হন।  ১৯৭১ সালের শুরুর দিক পর্যন্তও তিনি পাকিস্তান আর্মির হয়ে কাজ করছিলেন।  সে বছর মার্চে পূর্ব পাকিস্তান তথা বাংলাদেশের মানুষদের ওপর বর্বর নির্যাতন চালাতে শুরু করে।  সে সময় বাংলাদেশের সুপ্রিম লিডার ছিলেন শেখ মুজিবুর রহমান।  ২৫ মার্চ রাতে অপারেশন সার্চলাইটের নামে পশ্চিম পাকিস্তানি সেনারা ঘুমন্ত বাংলাদেশিদের ওপর হামলা চালায়।  গ্রেপ্তার করে শেখ মুজিবুর রহমানকে।  পরদিন ভোরে দেশের রেডিওগুলোয় ভেসে আসে একটি কণ্ঠ- ‘আমি মেজর জিয়া বলছি। ’ এই ভাষণের মাধ্যমেই তিনি হয়ে ওঠেন আজকের জিয়াউর রহমান হিসেবে। ২৬ মার্চের প্রথম প্রহরে (মতান্তরে ২৫ মার্চ রাতের হত্যাকাণ্ডের পর রাত আড়াইটার মধ্যে) রেডিওতে এই কণ্ঠ ভেসে আসার আগে চট্টগ্রামে বেশ কয়েকটি ঘটনা ঘটে।  সবচেয়ে গুরুত্বপূর্ণ ঘটনাটি ছিল ‘জিয়ার বিদ্রোহ’।  সংকটময় মুহূর্তে পাকিস্তান আর্মি থেকে বাঙালি জওয়ানদের নিয়ে বিদ্রোহ শুরু করেন জিয়াউর রহমান।  ২৫ মার্চ দিবাগত রাত আড়াইটার দিকে বিদ্রোহ শুরুর আগে তিনি বলেছিলেন ‘উই রিভোল্ট’, অর্থাৎ ‘আমরা বিদ্রোহ করছি’।  তারপরই আসে সেই মাহেন্দ্র ঘোষণা, বাংলাদেশের স্বাধীনতা ঘোষণা করেন মেজর জিয়া।  ২৬ মার্চ প্রথম প্রহরে নিজেকে ‘অস্থায়ী রাষ্ট্রপতি ও লিবারেশন আর্মির কমান্ডার-ইন-চিফ’ এবং ২৭ মার্চ বিকেলে দেওয়া গুরুত্বপূর্ণ ভাষণে শেখ মুজিবুর রহমানের পক্ষে বাংলাদেশের স্বাধীনতা ঘোষণা করেন জিয়াউর রহমান। জিয়ার ভাষণ ও একটি জাতির জেগে ওঠা
কালুরঘাট বেতার কেন্দ্র থেকে জিয়া তার ভাষণের শুরুতে কেন্দ্রটিকে ‘স্বাধীন বাংলা বেতার’ ঘোষণা করেন।  তিনি তার ভাষণে বলেন, ‘This is Swadhin Bangla Betar Kendra. We are free now. We shall fight to the last to free our motherland from the enemy. We revolt.’ অর্থাৎ, ‘এটি স্বাধীন বাংলা বেতার কেন্দ্র।  আমরা এখন মুক্ত।  আমরা আমাদের মাতৃভূমিকে শত্রুদের হাত থেকে মুক্ত করার জন্য শেষ পর্যন্ত যুদ্ধ করব।  আমরা বিদ্রোহ করেছি। ’ চট্টগ্রামের ষোলশহর এলাকায় মেজর জিয়া তার বিদ্রোহের সূচনা করেন পাকিস্তানি অফিসার লেফটেন্যান্ট কর্নেল জানজুয়াকে হত্যার মধ্য দিয়ে।  এই জানজুয়া নিকৃষ্টভাবে নিরীহ বাংলাদেশিদের দমনের নেতৃত্ব দিচ্ছিলেন।  ২৫ মার্চ রাতে মেজর জিয়া জানজুয়াকে তার বাসা থেকে গ্রেপ্তার করেন।  মধ্যরাতের পর জানজুয়াসহ অন্যান্য বন্দিদের হত্যা করা হয়।  এরপর ৮ম ইস্ট বেঙ্গল রেজিমেন্টের কমান্ড গ্রহণ করেন জিয়া।  তারপর একটি ড্রামের ওপর দাঁড়িয়ে পাকিস্তানি বাহিনীর বিরুদ্ধে বিদ্রোহ ঘোষণা করে নিজ সৈনিকদের কালুরঘাট বেতার কেন্দ্রে যাওয়ার নির্দেশ দেন। ২৬ মার্চ ভোরের দিকে মেজর জিয়ার সঙ্গে দেখা করেন চট্টগ্রাম আওয়ামী লীগের নেতারা।  কালুরঘাট থেকে তাকে চট্টগ্রাম শহরে ফিরে আসার অনুরোধ জানান।  কিন্তু মেজর জিয়া সে সময় ক্লান্ত ছিলেন এবং ২৭ মার্চের মধ্যে যুদ্ধ কৌশল নির্ধারণ করে যোগাযোগ করবেন বলে জানান।  সে সময় কালুরঘাট বেতারের কর্মীরা জীবন বাঁচাতে বিভিন্ন স্থানে লুকিয়ে ছিলেন।  জিয়া তাদের একত্র করে কেন্দ্রে আসার আহ্বান জানান।  কালুরঘাট এলাকার স্থানীয়রা জিয়ার আহ্বানে সাড়া দিয়ে বেতার কেন্দ্রের লোকজনকে নিয়ে আসার প্রক্রিয়া শুরু করেন।  তারা আসার পর জিয়াউর রহমান বাংলাদেশের স্বাধীনতা ঘোষণার পর্ব শুরু করেন।  জানা যায়, বেতার কেন্দ্রের কয়েকটি ট্রান্সমিটার নষ্ট ছিল।  স্থানীয়রা সেগুলোকে খুব দ্রুত ঠিক করেন। এই সময়টিতে মেজর জিয়াকে সহায়তাকারী বেশ কয়েকজন সেনা কর্মকর্তার নাম পাওয়া যায়।  তারা হলেন ক্যাপ্টেন সাদেক, ক্যাপ্টেন ভূঁইয়া ও ক্যাপ্টেন অলি।  তাদের সঙ্গে ছিলেন সেকান্দর হায়াত খান ও সৈয়দুর রহমানসহ বেশ কয়েকজন স্থানীয়।  ২৬ মার্চ সকাল ৭টা ৪৫ নাগাদ জিয়া তার অবিনশ্বর ঘোষণা দেন- I, Major Ziaur Rahman, Provisional President and Commander-in-Chief of Liberation Army do hereby proclaim independence of Bangladesh and appeal for joining our liberation struggle. Bangladesh is independent. We have waged war for the libreation of Banglsdesh. Everybody is requested to participate in the liberation war with whatever we have. We will have to fight and liberate the country from the occupation of Pakistan Army. Inshallah. victory is ours. অর্থাৎ, ‘আমি মেজর জিয়াউর রহমান, বাংলাদেশের অস্থায়ী রাষ্ট্রপতি এবং লিবারেশন আর্মির কমান্ডার-ইন-চিফ হিসেবে বাংলাদেশের স্বাধীনতা ঘোষণা করছি এবং সকলকে আমাদের মুক্তিসংগ্রামে যোগ দেওয়ার আহ্বান জানাচ্ছি।  বাংলাদেশ এখন স্বাধীন।  আমরা বাংলাদেশের মুক্তির জন্য যুদ্ধ শুরু করেছি।  সবাইকে আহ্বান করছি, যার যা কিছু আছে তা নিয়েই মুক্তিযুদ্ধে অংশগ্রহণ করুন।  আমাদের এই দেশকে পাকিস্তানি বাহিনীর কবল থেকে মুক্ত করতে হবে।  ইনশাআল্লাহ, বিজয় আমাদের। ’ প্রথম ঘোষণায় জিয়া নিজেকে ‘স্বাধীন বাংলার প্রভিশনাল হেড অব স্টেট’ হিসেবে উল্লেখ করেন।  তবে, সেনাবাহিনীর একজন কর্মকর্তা হিসেবে এমন ঘোষণা আন্তর্জাতিক মহলে বিভ্রান্তি সৃষ্টি করতে পারে।  তা ছাড়া সে সময় আওয়ামী লীগ বাংলাদেশের স্বাধীনতার সংগ্রামে নেতৃত্ব দিচ্ছিল।  শেখ মুজিবের নেতৃত্ব ছিল দুর্বার।  জিয়াউর রহমান শেখ মুজিবের গুরুত্ব অনুধাবন করে পরবর্তী ভাষণে তিনি কিছুটা পরিবর্তন আনেন।  ২৭ মার্চ তিনি শেখ মুজিবুর রহমানের পক্ষে স্বাধীনতার ঘোষণা দেন। জিয়া তার ভাষণে বলেন, ‘This is Swadhin Bangla Betar Kendra. I, Major Ziaur Rahman, on behalf of our great national leader, the supreme commander of Bangladesh, Sheikh Mujibur Rahman, hereby proclaim the independence of Bangladesh. It is further proclaimed that Sheikh Mujibur Rahman is the sole leader of the elected representatives of 75 million people of Bangladesh. I therefore appeal, on behalf of our great leader Sheikh Mujibur Rahman, to the governments of all democratic countries of the world, especially the big world powers and the neighboring countries, to take effective steps to stop immediately the awful genocide that is being carried out by the army of occupation from Pakistan. I also appeal to them to recognize the legally elected representatives of the majority of the people of Bangladesh, as this is a moral struggle and a contradiction in terms which should be resolved. The guiding principles of the new state will be: first, neutrality; second, peace; and third, friendship to all and enmity to none. May Allah help us. Joy Bangla.’ অর্থাৎ, ‘এটি স্বাধীন বাংলা বেতার কেন্দ্র।  আমি মেজর জিয়াউর রহমান, বাংলাদেশের মহান নেতা, বাংলাদেশের সর্বাধিনায়ক বঙ্গবন্ধু শেখ মুজিবুর রহমানের পক্ষ থেকে বাংলাদেশের স্বাধীনতা ঘোষণা করছি।  আরও ঘোষণা করা হচ্ছে যে, শেখ মুজিবুর রহমান বাংলাদেশের ৭ কোটি ৫০ লাখ মানুষের নির্বাচিত প্রতিনিধিদের একমাত্র নেতা।  আমি তাই আমাদের মহান নেতা শেখ মুজিবুর রহমানের পক্ষ থেকে বিশ্বের সকল গণতান্ত্রিক দেশের সরকার, বিশেষ করে বড় শক্তিধর দেশগুলো এবং প্রতিবেশী দেশগুলোর প্রতি আহ্বান জানাচ্ছি, যেন তারা পাকিস্তানি দখলদার সেনাবাহিনীর ভয়াবহ গণহত্যা অবিলম্বে বন্ধ করতে কার্যকর পদক্ষেপ গ্রহণ করে।  আমি আরও আহ্বান জানাচ্ছি, তারা যেন বাংলাদেশের জনগণের সংখ্যাগরিষ্ঠ নির্বাচিত প্রতিনিধিদের স্বীকৃতি দেয়, কারণ এটি নৈতিক সংগ্রাম এবং পরিপূর্ণ বিরোধিতা, যা সমাধান করা প্রয়োজন।  নতুন রাষ্ট্রের দিকনির্দেশনা হবে: প্রথমত, নিরপেক্ষতা; দ্বিতীয়ত, শান্তি; এবং তৃতীয়ত, সকলের সঙ্গে বন্ধুত্ব, কারো সঙ্গে শত্রুতা নয়।  আল্লাহ আমাদের সহায় হোন।  জয় বাংলা। ’ মেজর জিয়ার ঘোষণাগুলো আন্তর্জাতিক সম্প্রদায়ের দৃষ্টি আকর্ষণ করে।  এই ঘোষণাগুলো রেডিও অস্ট্রেলিয়া এবং বিবিসির মাধ্যমে প্রচারিত হয়, যা বিশ্বের বিভিন্ন দেশে বাংলাদেশের স্বাধীনতার বার্তা পৌঁছে দেয়।  তা ছাড়া জিয়ার ঘোষণায় বাংলাদেশের জনগণের মধ্যে দ্রুত স্বাধীনতার বার্তা ছড়িয়ে পড়ে এবং মুক্তিযুদ্ধ শুরু হয়।  এই ঘোষণার মাধ্যমে মুক্তিযোদ্ধারা সঙ্ঘবদ্ধ হতে সক্ষম হন। ১৯৭১ সালের ১৭ এপ্রিল মুজিবনগর সরকার গঠিত হলে জিয়াউর রহমানকে ১ নম্বর সেক্টরের কমান্ডার করা হয়।  তিনি চট্টগ্রাম, পার্বত্য চট্টগ্রাম, নোয়াখালী, রাঙ্গামাটি, ফেনী, মিরসরাই, রামগড় প্রভৃতি এলাকায় মুক্তিযোদ্ধাদের সংগঠিত করেন।  সেনা, ছাত্র, যুবদের একত্রিত করে গঠন করেন ‘জেড-ফোর্স’।  এই ফোর্স দেশের প্রথম নিয়মিত সশস্ত্র ব্রিগেড, যা প্রথম, তৃতীয় ও ৮ম ইস্ট বেঙ্গল রেজিমেন্টের সমন্বয়ে গঠিত। স্বাধীনতার ঘোষণা নিয়ে বিতর্ক
তবে আওয়ামী লীগের মনে করে, যুদ্ধের প্রস্তুতি ও স্বাধীনতার ঘোষণা আগে থেকেই শেখ মুজিবের নেতৃত্বে শুরু হয়েছিল।  তাদের দাবি, শেখ মুজিব ৭ মার্চের ভাষণেই জনগণকে যুদ্ধের জন্য প্রস্তুত হতে বলেন।  ২৫ মার্চ রাতে পাকিস্তানি হানাদার বাহিনী গণহত্যা শুরু করলে, মুজিব তখনই স্বাধীনতার ঘোষণা দেন এবং পাকিস্তানি বাহিনীকে প্রতিরোধের আহ্বান জানান।  যুদ্ধের প্রস্তুতি ও পরিচালনার জন্য আগেই আওয়ামী লীগ নেতাদের নির্দেশনা দেওয়া হয়।  জিয়া কেবল শেখ মুজিবের ঘোষণার পক্ষে সমর্থন জানিয়ে বেতারে ঘোষণা দেন। ১৯৭৪ সালের ৫ ডিসেম্বর পিলখানায় তৎকালীন বিডিআরের এক কুচকাওয়াজ অনুষ্ঠানে বক্তব্য দেওয়ার সময় শেখ মুজিবুর রহমান দাবি করেন, ১৯৭১ সালের ২৫ মার্চ কালরাতে তিনি চট্টগ্রামের ইপিআর (পাকিস্তান আমলে ইস্ট পাকিস্তান রাইফেলস) দপ্তরে একটি গুরুত্বপূর্ণ বার্তা পাঠিয়েছিলেন।  তিনি বলেন, ‘সেই রাতে আমি যখন পিলখানায় যোগাযোগ করার চেষ্টা করি, তখন দেখি পিলখানার দিক থেকে গুলি বর্ষণ হচ্ছে।  আমি বাধ্য হয়ে চট্টগ্রামের ইপিআরের দপ্তরের মাধ্যমে বার্তা পাঠানোর চেষ্টা করি।  আমি সেই বার্তাটি পাঠিয়েছিলাম যাতে বাংলার গ্রামে গ্রামে বারুদের আগুন ছড়িয়ে পড়ে। ’ এই বক্তব্যের মাধ্যমে শেখ মুজিবুর রহমান ইঙ্গিত দিচ্ছিলেন, তিনি ২৫ মার্চের কালরাতে পাকিস্তানি সেনাবাহিনীর গণহত্যার সময় চট্টগ্রামে বিদ্রোহের নির্দেশ পাঠিয়েছিলেন।  কিন্তু মূল প্রেক্ষাপট ও তার বক্তব্য নিয়ে বিতর্ক রয়েছে।  রফিকুল ইসলাম নামে সেনাবাহিনীর সাবেক এক মেজর যিনি একাত্তরে চট্টগ্রাম ইপিআরের দায়িত্বে ছিলেন এবং পরবর্তীতে আওয়ামী লীগের রাজনীতি শুরু করেন; তিনি এক সাক্ষাৎকারে বলেন, সেই রাতে (২৫ মার্চ) শেখ মুজিবুর রহমানের কোনো বার্তা বা নির্দেশনা তিনি পাননি।  বরং তিনিই রাত সাড়ে এগারোটার মধ্যে চট্টগ্রামের সমস্ত ইপিআরের বাঙালি সদস্যদের নিয়ে সদর দপ্তর ত্যাগ করে রেলওয়ে হিল এলাকায় অবস্থান নিয়েছিলেন এবং সেটিকেই মূল প্রতিরক্ষা ঘাঁটি ও সদর দপ্তর হিসেবে স্থাপন করেছিলেন।  মেজর রফিক সেখান থেকেই তার অপারেশন শুরু করেন। এ থেকে বোঝা যায়, শেখ মুজিবুর রহমানের দাবি ও মেজর রফিকুল ইসলামের বক্তব্য সাংর্ঘষিক।  যুক্তি বলছে, শেখ মুজিব যদি কোনো বার্তা দিয়েও থাকেন, সেটি চট্টগ্রাম পৌঁছেনি।  ফলে মেজর জিয়া সেটি শোনেননি।  তার স্বাধীনতার ঘোষণা ছিল স্বকীয়।  ফলে শেখ মুজিবুর রহমানের করা দাবি যে তিনি চট্টগ্রামে বার্তা পাঠিয়েছিলেন, তা আওয়ামী লীগেরই শীর্ষ পর্যায়ের নেতাদের বক্তব্যে বিভ্রান্তি বা অসত্য বলে প্রতীয়মান হয়। জিয়াউর রহমানের স্বাধীনতার ঘোষণার পক্ষে দলিল
১৯৭২ সালে কলকাতার আনন্দ পাবলিশার্স থেকে ‘বাংলা নামে দেশ’ নামে একটি বই প্রকাশিত হয়।  যেখানে বাংলাদেশের স্বাধীনতার ঘোষণা নিয়ে গুরুত্বপূর্ণ রেফারেন্স দেওয়া হয়েছে।  বইয়ে বলা হয়েছে, ‘মুজিব গ্রেপ্তার হন।  সব সংগঠিত বাহিনী বিশৃঙ্খল হয়ে পড়ে।  পরিস্থিতি পুনরুদ্ধারের জন্য মেজর জিয়া ২৮ মার্চ চট্টগ্রাম বেতার কেন্দ্র থেকে একটি অস্থায়ী সরকারের ঘোষণা দেন।  তিনি সেই সরকারের প্রধান হন। ’ মুক্তিযুদ্ধের ১ নম্বর সেক্টর কমান্ডার মেজর রফিক-উল ইসলাম ও ৩ নম্বর সেক্টর কমান্ডার মেজর কে এম সফিউল্লাহ তাদের গ্রন্থে জিয়াউর রহমানের স্বাধীনতার ঘোষণা সম্পর্কে বলেছেন, ‘মেজর জিয়া প্রথমে নিজেকে রাষ্ট্রপ্রধান হিসেবে ঘোষণা করেন, পরে রাজনৈতিক পরামর্শে বঙ্গবন্ধুর পক্ষে ঘোষণা দেন। ’ মেজর কে এম শফিউল্লাহ ১৯৮৯ সালে তার রচিত, ‘Bangladesh at War’ গ্রন্থটিতে আরও উল্লেখ করেন, ‘২৫ মার্চ রাতে নিজের কমান্ডিং অফিসারের (জানজুয়া) সঙ্গে বিরোধ মিটিয়ে তার ব্যাটালিয়ন নিয়ে শহরের প্রান্তে চলে যান সেগুলো পুনর্গঠন, শক্তিশালীকরণ এবং পরে চট্টগ্রামে এক চূড়ান্ত আক্রমণ চালানোর জন্য।  সব সৈন্যদের পটিয়া সংলগ্ন এক স্থানে একত্র করা হয়।  এরপর সব সৈন্য বাংলাদেশের প্রতি আনুগত্যের শপথ নেয়।  এই শপথ ২৬ মার্চ বিকেল ৪টায় মেজর জিয়া নিজে নেন।  তারপর তিনি ৩৫০ জন ইস্ট বেঙ্গল রেজিমেন্টের সৈন্য এবং প্রায় ২০০ জন ইস্ট পাকিস্তান রাইফেলসের সৈন্যকে বিভিন্ন টাস্ক ফোর্সের মধ্যে ভাগ করে দেন।  প্রতিটি টাস্কফোর্সের নেতৃত্বে একজন অফিসার থাকেন।  এই টাস্ক ফোর্সগুলো চট্টগ্রাম শহরের জন্য গঠিত হয়েছিল।  পুরো শহরকে বিভিন্ন সেক্টরে ভাগ করা হয় এবং প্রতিটি সেক্টরের জন্য একটি টাস্কফোর্স নিয়োগ করা হয়।  এই ব্যবস্থা সম্পন্ন করার পর, ২৬ মার্চ জিয়া প্রথম বেতার ঘোষণা দেন।  এই ঘোষণায় পাকিস্তানি বাহিনীর বিরুদ্ধে যুদ্ধের কথা বলার পাশাপাশি, তিনি নিজেকে রাষ্ট্রপ্রধান হিসেবে ঘোষণা করেন।  অবশ্য এই ঘোষণা মুহূর্তের উত্তেজনা ও বিভ্রান্তির ফল হতে পারে।  যখন ব্যাটালিয়ন শক্তি সঞ্চয় করতে থাকে, ২৭ মার্চ বিকেলে জিয়া কালুরঘাটে স্থাপিত স্বাধীন বাংলা বেতার কেন্দ্র থেকে আরেকটি ঘোষণা দেন।  এই ঘোষণায় বলা হয়: ‘আমি, মেজর জিয়া, বাংলাদেশের মুক্তি বাহিনীর অস্থায়ী সর্বাধিনায়ক হিসেবে শেখ মুজিবুর রহমানের পক্ষে বাংলাদেশের স্বাধীনতা ঘোষণা করছি।  আমি আরও ঘোষণা করছি, আমরা শেখ মুজিবুর রহমানের নেতৃত্বে একটি সার্বভৌম, বৈধ সরকার গঠন করেছি, যা আইন ও সংবিধান অনুযায়ী পরিচালিত হবে।  নতুন গণতান্ত্রিক সরকার আন্তর্জাতিক সম্পর্কের ক্ষেত্রে নিরপেক্ষ নীতির প্রতি প্রতিশ্রুতিবদ্ধ।  এটি সব দেশের সঙ্গে বন্ধুত্বের সম্পর্ক গড়ে তুলবে এবং আন্তর্জাতিক শান্তির জন্য কাজ করবে।  আমি সব সরকারের কাছে আহ্বান জানাচ্ছি, বাংলাদেশে চলমান নৃশংস গণহত্যার বিরুদ্ধে তাদের নিজ নিজ দেশে জনমত গঠনের জন্য। ’ জিয়া আরও বলেন, ‘আমরা কুকুরের মতো মরবো না, বরং বাংলা মায়ের যোগ্য নাগরিক হিসেবে মরবো।  ইস্ট বেঙ্গল রেজিমেন্ট, ইস্ট পাকিস্তান রাইফেলস ও পুরো পুলিশ বাহিনী চট্টগ্রাম, কুমিল্লা, সিলেট, যশোর, বরিশাল এবং খুলনায় পশ্চিম পাকিস্তানি সেনাদের ঘিরে ফেলেছে।  সেখানে প্রচণ্ড যুদ্ধ চলছে। ’ যুক্তরাষ্ট্রে ডিক্লাসিফাই করা দলিলপত্রে বলা হয়েছে, ‘২৭ মার্চ গোপন বেতার কেন্দ্র থেকে মেজর জিয়ার নেতৃত্বে একটি বিপ্লবী সেনাবাহিনী ও অস্থায়ী সরকারের গঠন ঘোষণা করা হয়। ’ ভারত সরকারের প্রতিরক্ষা মন্ত্রণালয় প্রকাশিত বাংলাদেশের ইতিহাসবিষয়ক ‘ভারত রক্ষক’ শিরোনামের সাইটের ৯৩ পৃষ্ঠায় উল্লেখ করা হয়েছে, ‘৮ ইস্ট বেঙ্গল রেজিমেন্টের মেজর জিয়া ২৬ মার্চ বাংলাদেশের স্বাধীনতা ঘোষণা করেন এবং তিনি বাংলাদেশের অস্থায়ী রাষ্ট্রপ্রধানের (Temporary Head of Republic) দায়িত্ব গ্রহণ করেন। ’ ১৯৭১ সালে আওয়ামী লীগের সাধারণ সম্পাদক ও পরবর্তীতে বাংলাদেশের অস্থায়ী সরকারের প্রধানমন্ত্রী তাজউদ্দিন আহমদ জাতির উদ্দেশ্যে একটি বক্তব্য দেন, যা ১১ এপ্রিল ১৯৭১ স্বাধীন বাংলা বেতার কেন্দ্রে প্রচারিত হয়।  সেখানে তিনি বলেন, ‘আমাদের যোদ্ধা বাহিনীর দৃষ্টিনন্দন সাফল্য এবং তাদের সংখ্যায় ও বন্দি করা অস্ত্রশস্ত্রে প্রতিদিন যে বৃদ্ধি হচ্ছে, তা বাংলাদেশের প্রজাতন্ত্র সরকারের একটি পূর্ণাঙ্গ কার্যক্রম কেন্দ্র স্থাপন করার সক্ষমতা দিয়েছে, যা মেজর জিয়াউর রহমানের মাধ্যমে প্রথম ঘোষণা করা হয়েছিল।  এই কেন্দ্র থেকে সরকার মুক্ত করা এলাকাগুলো পরিচালনা করছে। ’ জিয়ার দর্শন ও বাংলাদেশি পরিচয়
চট্টগ্রামের কালুরঘাট বেতার কেন্দ্র থেকে জিয়ার ঘোষণায় বাঙালি পরিচয়ের বাইরে বাংলাদেশি পরিচয়টি বড় হয়ে ওঠে।  জিয়াউর রহমান কেবল যুদ্ধের ময়দানে একজন বীর ছিলেন না, তিনি ছিলেন সেই নেতা, যিনি বুঝেছিলেন জাতিগত বিভক্তি আমাদের দুর্বল করে।  মুক্তিযুদ্ধ পরবর্তী অস্থির সময়ে তিনি বাঙালি পরিচয়ের সীমানা পেরিয়ে ‘বাংলাদেশি জাতীয়তাবাদ’ নামে এক নতুন দর্শন দাঁড় করান।  তিনি বলেছিলেন, ‘আমরা ভাষায় বাঙালি, কিন্তু আমরা সবাই বাংলাদেশি। ’ এই কথা যেন এক বিদ্রোহী হুংকার, যা আজও বাঙালি মনের দেয়ালে লেখা রয়েছে। ১৯৭৫ সালের ১৫ আগস্ট শেখ মুজিবুর রহমানের হত্যাকাণ্ডের পর, জাতি এক গভীর সংকটে নিমজ্জিত হয়েছিল।  সেই সময় বন্দী অবস্থায় জিয়াউর রহমান হয়ে উঠেছিলেন প্রতিরোধের প্রতীক।  ৭ নভেম্বরের সিপাহি-জনতার বিপ্লব তার বন্দিদশা ভেঙে তাকে রাষ্ট্রনায়কের আসনে বসায়।  এখনও সেই দিন ইতিহাসের পাতায় লেখা আছে এক বিদ্রোহের দিন হিসেবে। রাষ্ট্রপতি হিসেবে দায়িত্ব নিয়ে জিয়া যখন বাংলাদেশের হাল ধরেন, তখন তার মূল লক্ষ্য ছিল জাতীয় ঐক্য, অর্থনৈতিক অগ্রগতি আর জনগণের শক্তি জাগ্রত করা।  ১৯৭৮ সালে বিএনপি প্রতিষ্ঠা করে তিনি রাজনীতিকে পুনরুজ্জীবিত করেন, যেখানে ভাষা, ধর্ম, সংস্কৃতি নির্বিশেষে সমমর্যাদার বাংলাদেশ গড়ার স্বপ্ন ছিল স্পষ্ট।  তিনি জানতেন, ‘জাতীয়তাবাদ মানে কেবল একক পরিচয় নয়, বরং একটি সমন্বিত সত্তা। ’ এই ধারায় জিয়া নতুন করে সংজ্ঞায়িত করেছিলেন বাংলাদেশের জাতীয় সত্তা, যেখানে সন্তু লারমার মতো নেতারা বলেন, ‘আমি বাঙালি নই, আমি বাংলাদেশি। ’ শেখ মুজিবুর রহমানের সময়ে উপজাতীয় জনগোষ্ঠীর ওপর বাঙালি পরিচয়ের চাপ, সেই বিভ্রান্তির দেয়াল ভেঙে, জিয়া এক অন্তর্ভুক্তিমূলক জাতীয় পরিচয় গড়ে তুললেন। জিয়ার সময়কালে শিক্ষা, কৃষি, স্বাস্থ্য ও নারীর ক্ষমতায়নে তার উদ্যোগ জাতিকে একটি সমতাভিত্তিক সমাজের স্বপ্ন দেখিয়েছিল।  তিনি জানতেন, ‘বৈচিত্র্যে ঐক্য আমাদের শক্তি, এবং এই শক্তি আমাদের অগ্রযাত্রার মূল। ’ ১৯৮১ সালে ঘাতকের বুলেটে তার জীবন শেষ হলেও জাতি তার আদর্শকে বুকে ধারণ করেছে।  তিনি শহীদ হওয়ার পর খালেদা জিয়া সেই বিপ্লবের উত্তরসূরি হয়ে গণতন্ত্র পুনরুদ্ধারে লড়াই চালিয়ে গেছেন, ১৯৯১ সালে দেশকে আবার গণতান্ত্রিক ধারায় ফিরিয়েছেন। আজও শহীদ জিয়ার সেই বিদ্রোহী কণ্ঠ বাংলাদেশি জাতীয়তাবাদের মশাল হাতে আমাদের মনে করিয়ে দেয়— জাতীয় পরিচয় মানে কেবল ভাষা নয়, কেবল ধর্ম নয়, বরং ইতিহাস, সংস্কৃতি আর বৈচিত্র্যের মধ্যে একতার প্রতীক।  এই চেতনা আমাদের শিখিয়েছে, বাংলাদেশ মানে সবাই, বাংলাদেশ মানে একতা, মানবিক মর্যাদা আর ন্যায়বিচারের স্বপ্ন। জিয়ার বিদ্রোহী আদর্শ আমাদের এখনো প্রেরণা জোগায়— একটি বৈষম্যহীন, সমৃদ্ধ, গর্বিত বাংলাদেশের স্বপ্নে।  আমরা যদি সেই আদর্শকে বুকে লালন করতাম, আজ হয়তো আমাদের কোনো বৈষম্যের বিরুদ্ধে আন্দোলন করতে হতো না।  জিয়ার বাংলাদেশি জাতীয়তাবাদ আমাদের শিখিয়েছে— একতার চেয়ে বড় পরিচয় আর কিছু নেই। লেখক: সাংবাদিক"
https://www.banglanews24.com/international/news/bd/1527685.details,"গত এপ্রিলে কাশ্মীরের পহেলগাঁয়ে বন্দুক হামলার পর অবৈধভাবে অবস্থানকারীদের বিরুদ্ধে ব্যবস্থা নেয় ভারত সরকার।  বিভিন্ন রাজ্যে অভিযান পরিচালনা করে বহু অবৈধ অবস্থানকারীদের আটকও করা হয়। ভারতীয় সংবাদমাধ্যম হিন্দুস্তান টাইমস দাবি করছে, দিল্লি পুলিশের হাতে আটক ৫২০ বিদেশির মধ্যে ৪৭০ জন বাংলাদেশি।  বাকিদের পুলিশ বিদেশি হিসেবে সনাক্ত করেছে।  পরবর্তীতে তাদের হিন্দন বিমানঘাঁটি থেকে বিমানে চড়িয়ে ত্রিপুরার আগরতলায় নিয়ে যাওয়া হয়।  সেখানকার স্থল সীমান্ত দিয়ে তাদের বাংলাদেশে ফেরত পাঠানো হয়।  এখন পর্যন্ত মোট ৭৭০ জনকে বাংলাদেশে ফেরত পাঠিয়েছে ভারত। সংবাদমাধ্যমটি এমন দাবি করলেও ‘ফেরত পাঠানো’ এ সংখ্যার সবাই যে বাংলাদেশি, এমন কোনো তথ্য বা প্রমাণ প্রতিবেদনে উপস্থাপন করতে পারেনি। এদিকে দিল্লি পুলিশের একজন কর্মকর্তা বলেছেন, তাদের স্বরাষ্ট্র মন্ত্রণালয় ২০২৪ সালের শেষ দিকে ভারতে অবস্থানরত অবৈধ বাংলাদেশি অভিবাসী ও রোহিঙ্গাদের সনাক্ত এবং আটক করার জন্য একটি যাচাইকরণ অভিযান চালাতে নির্দেশ দেয়।  সে বছর ১৫ নভেম্বর থেকে চলতি বছর ২০ এপ্রিলের মধ্যে অন্তত ২২০ অবৈধ অভিবাসী ও ভিসা মেয়াদোত্তীর্ণ হওয়ার পরও অবস্থানকারী ৩০ জন বিদেশিকে দিল্লি পুলিশ আটক করে।  দেশটির স্বরাষ্ট্র মন্ত্রণালয় থেকে এসব তথ্য পাওয়া যায়। আটক হওয়ারা সবাই-ই যে বাংলাদেশি এমন কোনো তথ্য উল্লেখ নেই।  তবে তাদের আঞ্চলিক নিবন্ধন অফিসে হস্তান্তর করে পুলিশ।  সেখান থেকে রেল ও সড়কপথে পূর্বাঞ্চলীয় রাজ্যগুলোয় তাদেরকে নিয়ে যাওয়া হয়।  তারপর স্থল সীমান্ত দিয়ে তাদেরকে বাংলাদেশে পাঠানো হয়। পহেলগাঁওয়ের ঘটনার পরে কিছু জরুরি পরিস্থিতি দেখা দেয়।  ভারতের একজন পুলিশ কর্মকর্তা জানান, অবৈধ অভিবাসীদের নিয়ে গত এক মাসে গাজিয়াবাদের হিন্দন বিমানঘাঁটি থেকে প্রায় ৩-৪টি বিশেষ বিমান আগরতলায় যায়।  গত ছয় মাসে প্রায় ৭০০ অবৈধ অবস্থানকারীকে বাংলাদেশে ফেরত পাঠানো হয়। প্রাথমিকভাবে, ১৫টি জেলার পুলিশের ডেপুটি কমিশনারদেরকে যাচাই অভিযান পরিচালনা করে অবৈধ বাংলাদেশি অভিবাসী ও রোহিঙ্গাদের আটক করার নির্দেশ দেওয়া হয়।  অভিযান সম্পর্কে অবগত একটি সূত্র জানায়, দিল্লি পুলিশের প্রথম ব্যাটালিয়নের একটি দল এবং ফরেনার্স রিজিওনাল রেজিস্ট্রেশন অফিসের কর্মকর্তারা ট্রেনে করে আটক অবৈধ অভিবাসীদের পশ্চিমবঙ্গে নিয়ে যান।  এরপর তারা বাসে চড়িয়ে তাদের ভারতীয় সীমান্তরক্ষী বাহিনীর (বিএসএফ) কাছে হস্তান্তর করে।  তারপর তাদের বাংলাদেশে ফেরত পাঠানো হয়। খবরে আরও বলা হয়, দিল্লিতে বিজেপি সরকার গঠনের পর কেন্দ্রীয় স্বরাষ্ট্রমন্ত্রী অমিত শাহ পুলিশকে ‘বৃহত্তর ষড়যন্ত্র ভেঙে ফেলার’ নির্দেশ দেন।  অবৈধ বাংলাদেশি ও রোহিঙ্গাদের ভারতে প্রবেশে সহায়তা করে এবং তাদের জাল কাগজপত্র পেতে সহায়তা করে, এমন নেটওয়ার্কগুলোর বিরুদ্ধে তদন্তের মাত্রা বাড়াতে এবং কঠোর আইনি ব্যবস্থা নিতে পুলিশকে বলা হয়। কারা অবৈধ অভিবাসীদের ভারতে প্রবেশের সুযোগ-সুবিধা দিয়েছে, ভারতে বসতি স্থাপনের ব্যবস্থা করেছে, জাল পরিচয়পত্র তৈরি করে দিয়েছে, ঠিকানার প্রমাণ যোগাড় করেছে, দিল্লিতে চাকরির ব্যবস্থা করেছে এবং এমনকি থাকার ব্যবস্থাও করেছে, তা সনাক্ত করতে জেলা পুলিশ, ক্রাইম ব্রাঞ্চ ও স্পেশাল সেল একাধিক এফআইআর দায়ের করে।  দিল্লি পুলিশ প্রায় পাঁচটি অস্থায়ী হোল্ডিং সেন্টার তৈরি করে।  তাদের ফরেনার্স রিজিওনাল রেজিস্ট্রেশন অফিসের সঙ্গে সমন্বয় করতে ও একটি বিশেষ বিমানে অবৈধ অভিবাসীদের আগরতলা বিমানবন্দর এবং পশ্চিমবঙ্গে নামিয়ে দিতে বলা হয়। ভারতের স্বরাষ্ট্র মন্ত্রণালয়ের তথ্য অনুসারে, দিল্লি পুলিশের পর্যালোচনা করা ৩৪ হাজার ২৬৫ জন অবৈধ বাংলাদেশি অভিবাসী সন্দেহভাজন ব্যক্তির মধ্যে ৩৩ হাজার ২১৭ জনের নথিপত্র আসল বলে প্রমাণিত হয়।  ২৭৮ জনের নথি যাচাই এখনো প্রক্রিয়াধীন। এমএইচডি/এমজে"
https://www.banglanews24.com/saradesh/news/bd/1527681.details,"ঝিনাইদহ: ঝিনাইদহের মহেশপুর উপজেলার পদ্মপুকুর সরকারি ডিগ্রি কলেজ ছাত্রদলের সক্রিয় কর্মী ও ছাত্রদলের আসন্ন কলেজ কমিটির সভাপতি প্রার্থী সাইদুর রহমান (১৯) সড়ক দুর্ঘটনায় নিহত হয়েছেন। বৃহস্পতিবার (২৯ মে) দুপুরে মহেশপুর উপজেলার সরিষাঘাটা এলাকায় এ দুর্ঘটনা ঘটে। পুলিশ জানায়, সাইদুর বৃহস্পতিবার বেলা ১২টার দিকে বাড়ি থেকে মোটরসাইকেলে করে মহেশপুর শহরে আসছিলেন।                                          পথে সরিষাঘাটা এলাকায় পৌঁছালে তার মোটরসাইকেলের সঙ্গে একটি লাটাহাম্বার (ইঞ্জিনচালিত তিন চাকার যানবাহন) মুখোমুখি সংঘর্ষ হয়।  এতে রাস্তায় ছিটকে পড়ে গুরুতর আহত হন সাইদুর।  এ অবস্থায় সাইদুরকে উদ্ধার করে পাশের চুয়াডাঙ্গা জেলার জীবননগর উপজেলা স্বাস্থ্য কমপ্লেক্সে নেওয়ার পথে তার মৃত্যু হয়। মহেশপুর থানার ভারপ্রাপ্ত কর্মকর্তা (ওসি) সাইফুল ইসলাম জানান, সড়ক দুর্ঘটনায় সাইদুর নামে এক যুবকের মৃত্যু হয়েছে।  আমরা ঘটনাটি তদন্ত করে দেখছি। এসআই"
https://www.banglanews24.com/opinion/news/bd/1527677.details,"প্রাসাদ-রাজনীতি, স্বৈরাচারী রাজনীতি, সামরিক রাজনীতি, গণতন্ত্রের নামে অগণতান্ত্রিক রাজনীতি এবং একদলীয় রাজনীতির অবসান ঘটিয়ে বহুদলীয় গণতান্ত্রিক রাজনীতি ও তার ধারাবাহিকতায় রাষ্ট্র পরিচালনা করে জনগণকেই করেছেন ‘ক্ষমতার উৎস’ এবং জনগণের কল্যাণের জন্য নিয়েছেন সব কর্মসূচি, যা বাস্তবায়নের মাধ্যমে দেশকে করেছেন খাদ্যে স্বয়ংসম্পূর্ণ- তিনি আর কেউ নন, তিনিই প্রেসিডেন্ট জিয়াউর রহমান। আমাদের মুক্তিযুদ্ধের মূল লক্ষ্য ছিল- গণতন্ত্র, সাম্য, মানবিক মর্যাদা ও সামাজিক ন্যায়বিচার প্রতিষ্ঠা।                     
                        
                                    
                                        
                                            googletag.cmd.push(function () {
                                                googletag.display('div-gpt-ad-5565653-11');
                                            });
                                        
                                                        

                     কিন্তু স্বাধীনতার পরবর্তী সাড়ে তিন বছরের বাস্তবতা ছিল রাজনৈতিক অস্থিরতা, সংঘাত এবং বিভাজনের নির্মম ইতিহাস।  এই সংকটময় সময়ে জাতিকে ঐক্যবদ্ধ করতে, জনগণের আস্থা পুনরুদ্ধার করতে এবং রাষ্ট্রকে পুনর্গঠনের প্রয়োজনে তিনি মুক্তিযুদ্ধের চেতনায় ধারণ করে একটি বৈষম্যহীন, গণতান্ত্রিক ও সমতাভিত্তিক রাষ্ট্র গঠনের লক্ষ্যে কাজ করেন।                                          তিনি বিভাজনের রাজনীতির পরিবর্তে ঐক্যের রাজনীতি প্রতিষ্ঠার জন্য ‘উৎপাদন ও উন্নয়নের রাজনীতি’কে রাষ্ট্রদর্শন হিসেবে গ্রহণ করেন। মুক্তিযুদ্ধ পরবর্তী সময়ে কে মুক্তিযোদ্ধা, কে পাকিস্তানপন্থী, কে দেশপ্রেমিক- এই বিতর্কে রাষ্ট্রে বিভাজন তীব্র হয়।  এই সংকট উত্তরণে জিয়াউর রহমান ‘বাংলাদেশি জাতীয়তাবাদ’ নামে একটি নতুন রাষ্ট্রদর্শন উপস্থাপন করেন।  এই জাতীয়তাবাদ ভাষা, সংস্কৃতি, ধর্মীয় সহনশীলতা ও মুক্তিযুদ্ধের চেতনার সমন্বয়ে গঠিত ছিল, যা সকল শ্রেণি-পেশার মানুষকে একত্রিত করে একটি  বৈষম্যহীন ন্যায়ভিত্তিক সমাজ ও রাষ্ট্র নির্মাণের পথ দেখায়।  এই ধারণার মাধ্যমে তিনি পূর্ববর্তী সংকীর্ণ জাতিগত ও রাজনৈতিক বিভাজনকে অতিক্রম করে জাতির জন্য একটি বিস্তৃত ও অন্তর্ভুক্তিমূলক পরিচয়ের ভিত্তি গড়ে তোলেন। বাংলাদেশি জাতীয়তাবাদ কেবল একটি রাজনৈতিক তত্ত্ব নয়; এটি ছিল এক অনন্য রাজনৈতিক-সাংস্কৃতিক রসায়ন, যার মাধ্যমে রাষ্ট্রের সকল নাগরিকের রাজনৈতিক, অর্থনৈতিক, সামাজিক ও সাংস্কৃতিক অধিকার নিশ্চিত করা সম্ভবপর হয়।  এখানে কোনো গোষ্ঠী বা শ্রেণি বিশেষ সুবিধা পায় না; বরং সবাই রাষ্ট্রীয় উন্নয়ন ও সমৃদ্ধির অংশীদার হয়।  এই দর্শন ছিল শান্তিপূর্ণ সহাবস্থান ও সম্প্রীতির ভিত্তিতে একটি অন্তর্ভুক্তিমূলক রাষ্ট্র গঠনের প্রয়াস। জিয়াউর রহমান তাঁর বক্তব্যে বলেছিলেন, ‘ভাষা যদি একটি ফুল হয়, ধর্ম আরেকটি ফুল।  ধর্ম, ভাষা, সাহিত্য-সংস্কৃতি, ইতিহাস, ভূগোল, অর্থনীতি এবং মুক্তিযুদ্ধের বিভিন্ন ফুল নিয়ে যে তোড়া বেঁধেছি- সেটিই বাংলাদেশি জাতীয়তাবাদ’।  তাঁর দৃষ্টিতে, বাংলাদেশের স্বাধীনতা কেবল রাজনৈতিক মুক্তির জন্য ছিল না; বরং এটি দেশের নিজস্ব সংস্কৃতি, ঐতিহ্য এবং জাতিগত পরিচয় রক্ষার সংগ্রামও ছিল।  তিনি বিশ্বাস করতেন, জাতীয়তাবাদ এবং সংস্কৃতি একে অপরের সঙ্গে অবিচ্ছেদ্যভাবে জড়িত।  এই বিশ্বাস থেকেই তিনি বাংলাদেশি জাতীয়তাবাদকে একটি আধুনিক, বৈচিত্র্যপূর্ণ এবং ঐক্যবদ্ধ সমাজ গঠনের হাতিয়ার হিসেবে প্রতিষ্ঠা করেন।  তাঁর এই রাষ্ট্রদর্শনে সকল নাগরিকের জন্য সমান অধিকার ও সুযোগ নিশ্চিত করার অঙ্গীকার প্রতিফলিত হয়। জাতীয় ঐক্য গঠনের ক্ষেত্রে জিয়াউর রহমানের ভূমিকা ছিল দৃঢ় ও দূরদর্শনাপূর্ণ।  স্বাধীনতা-পরবর্তী বিভাজনের সময় তিনি সকল শ্রেণি-পেশার মানুষকে একত্রিত করার জন্য অগ্রণী ভূমিকা পালন করেন।  রাজনৈতিক দল, পেশাজীবী, ছাত্র, শ্রমিক, কৃষক, সামরিক ও বেসামরিক- সবার অংশগ্রহণ নিশ্চিত করে তিনি একটি বিস্তৃত জাতীয় প্ল্যাটফর্ম গঠনের চেষ্টা করেন।  তার লক্ষ্য ছিল বাস্তবভিত্তিক ও অন্তর্ভুক্তিমূলক একটি জাতীয় ঐক্য, যেখানে ধর্ম-বর্ণ-শ্রেণি নির্বিশেষে সবাই রাষ্ট্র নির্মাণে সমানভাবে অংশ নিতে পারে। ধর্মীয় সহনশীলতা ও সামাজিক সাম্যের প্রতি তার অঙ্গীকার দেশের সাম্প্রদায়িক সম্প্রীতির ভিতকে মজবুত করে।  মুসলিম, হিন্দু, বৌদ্ধ ও খ্রিস্টান- সব সম্প্রদায়ের মধ্যে পারস্পরিক সম্মান ও সহাবস্থান বজায় রাখতে তিনি আন্তরিকভাবে কাজ করেন, যা সকল জাতিগোষ্ঠীর রাষ্ট্র নির্মাণের পথে এক গুরুত্বপূর্ণ পদক্ষেপ ছিল। অর্থনৈতিক খাতে তিনি গ্রহণ করেন ‘গ্রামকে শহর বানান’ কর্মসূচি, যার মাধ্যমে স্থানীয় জনগণকে উন্নয়ন প্রক্রিয়ার অংশীদার করা হয়।  খাদ্য নিরাপত্তা, শিল্পায়ন, রপ্তানি ও দুর্যোগ ব্যবস্থাপনায় তিনি অংশগ্রহণমূলক নীতি অনুসরণ করে দেশের অর্থনীতিকে এক নতুন গতিতে এগিয়ে নিয়ে যান। আন্তর্জাতিক পরিসরে তিনি পূর্ব ও পশ্চিম-উভয় ব্লকের সঙ্গে ভারসাম্যপূর্ণ সম্পর্ক বজায় রেখে বাংলাদেশকে জাতিসংঘ, ওআইসি ও ন্যাম-এর মতো আন্তর্জাতিক সংস্থায় মর্যাদাপূর্ণ স্থানে প্রতিষ্ঠা করেন।  শান্তিপ্রিয় ও বন্ধুত্বপূর্ণ কূটনীতি তার পররাষ্ট্রনীতির মূল চেতনা ছিল। জিয়াউর রহমানের বিশ্বাস ছিল, স্বাধীনতা কেবল রাজনৈতিক নয়, বরং অর্থনৈতিক ও সাংস্কৃতিক আত্মনির্ভরতার বিষয়।  তিনি বলেন, ‘স্বাধীনতা মানে শুধু একটি পতাকা নয়, এটি আত্মমর্যাদা ও স্বনির্ভরতার প্রতীক। ’ বিদেশি সহায়তার ওপর অতিরিক্ত নির্ভরশীলতাকে তিনি আত্মসম্মানের পরিপন্থি মনে করতেন।  তাই নিজস্ব সামর্থ্যের ওপর ভিত্তি করে তিনি আত্মনির্ভরশীল রাষ্ট্র গঠনের আপ্রাণ চেষ্টা করেন। তার নেতৃত্বের মূল বৈশিষ্ট্য ছিল আন্তরিকতা, নিষ্ঠা ও কর্মনিষ্ঠা।  তিনি বিশ্বাস করতেন, ‘দেশ আগে, আমি পরে। ’ কথার চেয়ে কাজে বিশ্বাসী এই নেতা প্রশাসনিক স্থিতিশীলতার পর ধাপে ধাপে রাজনৈতিক পরিবেশ উন্মুক্ত করে জাতীয়তাবাদের একটি নবতর রূপ উপস্থাপন করেন- যার ভিত্তি ছিল গণতন্ত্র, উন্নয়ন ও জাতীয় ঐক্য।  বহুদলীয় গণতন্ত্রের পুনঃপ্রতিষ্ঠা, জাতীয় ঐক্যের ভিত্তি গঠন এবং একটি আধুনিক, অন্তর্ভুক্তিমূলক রাষ্ট্রের পথরেখা তৈরি- এসবই জিয়াউর রহমানের বলিষ্ঠ নেতৃত্বের ফসল।  এটি শুধূ রাজনৈতিক পুনর্জাগরণের ঘটনা নয়, বরং বাংলাদেশের ইতিহাসে এক গৌরবময় মোড় পরিবর্তনের অধ্যায়। জিয়াউর রহমানের রাষ্ট্রদর্শনে ‘সার্বভৌমত্ব’ শুধু ভূখণ্ডের নিরাপত্তা নয়; এটি ছিল রাজনৈতিক স্বনির্ভরতা, অভ্যন্তরীণ নীতিতে বিদেশি হস্তক্ষেপমুক্ততা এবং আন্তর্জাতিক পরিমণ্ডলে আত্মমর্যাদাসম্পন্ন অবস্থান নিশ্চিত করার প্রতিশ্রুতি।  তার ‘বাংলাদেশি জাতীয়তাবাদ’ দর্শনের মূলে ছিল একটি জাতির নিজস্ব ইতিহাস, সংস্কৃতি ও জনগণের চাহিদার ভিত্তিতে পথ খুঁজে নেওয়ার প্রত্যয়- যেখানে বাইরের শক্তির নয়, দেশের মানুষের আকাঙ্ক্ষাই হবে রাষ্ট্র পরিচালনার মূল প্রেরণা। অর্থনৈতিক পরিসরে তিনি আত্মনির্ভরতা ও উৎপাদনমুখী অর্থনীতির ওপর জোর দেন।  আন্তর্জাতিক সাহায্যের ওপর অতিনির্ভরতা যে আত্মমর্যাদা হ্রাস করে এবং একটি জাতিকে দুর্বল করে তোলে- এই উপলব্ধি থেকেই জিয়া সরকার কৃষি বিপ্লব, স্বনির্ভর শিল্পায়ন, ক্ষুদ্র ও মাঝারি উদ্যোক্তাদের উৎসাহ প্রদান, প্রবাসী আয়ের প্রসার ও পল্লী অর্থনীতির বিকেন্দ্রীকরণের মাধ্যমে এক কার্যকর বিকল্প পথ তৈরি করে। তার নেতৃত্বে বাংলাদেশে প্রতিষ্ঠা পায় একটি অন্তর্ভুক্তিমূল রাষ্ট্রচিন্তা- যেখানে ধর্ম, ভাষা, অঞ্চল, পেশা বা শ্রেণি নির্বিশেষে সকল নাগরিকের অংশগ্রহণ নিশ্চিত হয়।  ‘বাংলাদেশি জাতীয়তাবাদ’ কেবল ভাষাভিত্তিক পরিচয়ের সংকীর্ণতা অতিক্রম করে ভূগোল, ইতিহাস ও সংস্কৃতির সমন্বয়ে রাষ্ট্রের একটি নতুন পরিচয় নির্মাণ করে, যা সব ধর্ম ও সম্প্রদায়ের মানুষকে রাষ্ট্রীয় কাঠামোয় সম্পৃক্ত হওয়ার সুযোগ প্রদান করে।  ধর্মীয় সহনশীলতা ছিল তাঁর দর্শনের অন্যতম স্তম্ভ।  সকল ধর্মাবলম্বীর পারস্পরিক সম্মান ও সহাবস্থানের পরিবেশ নিশ্চিত করে তিনি একটি শান্তিপূর্ণ, বহুমাত্রিক সমাজ গঠনের ভিত্তি স্থাপন করেন। গণতন্ত্র পুনঃপ্রতিষ্ঠায় তার অবদান ছিল মৌলিক ও সময়োপযোগী।  স্বাধীনতার পর যখন একদলীয় শাসনব্যবস্থায় জনগণের রাজনৈতিক অধিকার সংকুচিত হয়ে পড়ে, তখন জিয়াউর রহমান গণভোট, রাষ্ট্রপতি ও সংসদ নির্বাচন আয়োজন করে জনগণের ভোটাধিকার ফিরিয়ে দেন।  পাশাপাশি সংবাদপত্র ও মতপ্রকাশের স্বাধীনতা পুনঃপ্রতিষ্ঠার মাধ্যমে তিনি বহুদলীয় ও বহুবচনভিত্তিক রাজনৈতিক সংস্কৃতির পথ সুগম করেন। আজকের বাস্তবতায়, যখন গণতন্ত্র সংকুচিত, মতপ্রকাশ বাধাগ্রস্ত এবং জাতীয় ঐক্য প্রশ্নবিদ্ধ- তখন জিয়াউর রহমানের রাষ্ট্রচিন্তা একটি সময়োপযোগী, প্রয়োজনীয় ও অনুপ্রেরণাদায়ী দিকনির্দেশনা হয়ে ওঠে।  তার ‘বাংলাদেশি জাতীয়তাবাদ’ কোনো একক দলের নয়, বরং রাষ্ট্রের প্রতিটি নাগরিকের জন্য একটি অন্তর্ভুক্তিমূলক ও অংশগ্রহণমূলক দর্শন- যার ভিত্তিতে নাগরিকগণ দায়িত্ব গ্রহণ করে ভবিষ্যতের রাষ্ট্র নির্মাণে সক্রিয় ভূমিকা রাখতে পারে। ২০২৪ সালের গণঅভ্যুত্থান ছিল বাংলাদেশের রাজনৈতিক ইতিহাসে একটি অনন্য ও যুগান্তকারী ঘটনা।  একদলীয় কর্তৃত্ববাদ, অনির্বাচিত শাসন এবং রাষ্ট্রীয় নিপীড়নের বিরুদ্ধে জনগণের স্বতঃস্ফূর্ত অংশগ্রহণ কেবল প্রতিবাদের রূপ নেয়নি, বরং একটি বৈষম্যহীন, অন্তর্ভুক্তিমূলক, জবাবদিহিমূলক ও গণতান্ত্রিক রাষ্ট্রকাঠামোর প্রয়োজনীয়তাও তুলে ধরে।  তবে সেই অভ্যুত্থানের ধারাবাহিকতায় গঠিত ড. ইউনূস নেতৃত্বাধীন অন্তর্বর্তীকালীন সরকার গণতন্ত্র পুনঃপ্রতিষ্ঠা, জাতীয় ঐক্য এবং মানবাধিকার সুরক্ষায় প্রত্যাশিত নেতৃত্ব দেখাতে ব্যর্থ হয়েছে।  যদিও এই সরকারের সাংবিধানিক দায়িত্ব সীমিত, তবুও রাজনৈতিকভাবে এর গুরুত্ব অনস্বীকার্য।  কেবল নির্বাচন আয়োজন নয়, একটি অংশগ্রহণমূলক ও ন্যায়ভিত্তিক পরিবেশ তৈরি করাও তাদের দায়িত্বের মধ্যে পড়ে।  সরকার এবং নির্বাচন কমিশনের উচিত দায়িত্বশীল ভূমিকা নিয়ে যত দ্রুত সম্ভব একটি গ্রহণযোগ্য এবং সুষ্ঠু নির্বাচন আয়োজন করা।  জনগণ তাদের অধিকার প্রয়োগের জন্য প্রস্তুত- এখন প্রয়োজন সরকারের উদ্যোগ।  নির্বাচনের তারিখ ঘোষণার মাধ্যমে সরকার জনগণের আস্থা পুনঃপ্রতিষ্ঠা করতে পারে। সর্বাধিক উদ্বেগজনক বিষয় হলো- এই অনির্বাচিত সরকার কৌশলগত ও নিরাপত্তা-সংক্রান্ত বিষয়ে স্থায়ী সিদ্ধান্ত নিচ্ছে।  করিডোর নীতি, বন্দর ব্যবস্থাপনা কিংবা বিদেশি কোম্পানির হাতে কৌশলগত খাত হস্তান্তর ভবিষ্যৎ সরকারের জন্য অযাচিত বোঝা হয়ে দাঁড়াবে।  একটি অন্তর্বর্তীকালীন সরকারের পক্ষে এমন সিদ্ধান্ত গ্রহণ জাতীয় স্বার্থের পরিপন্থি। বিএনপির ভারপ্রাপ্ত চেয়ারম্যান তারেক রহমান যথার্থভাবে বলেছেন, এই সরকারের আইনগত বৈধতা না থাকায় কৌশলগত সিদ্ধান্ত গ্রহণ গ্রহণযোগ্য নয়।  জাতীয় স্বার্থ-সংশ্লিষ্ট বিষয় কেবল একটি নির্বাচিত ও জবাবদিহিমূলক সরকারের মাধ্যমেই নির্ধারিত হওয়া উচিত। বাংলাদেশের প্রথম নির্বাচিত রাষষ্ট্রপতি জিয়াউর রহমান একটি বাস্তববাদী ও আত্মমর্যাদাসম্পন্ন পররাষ্ট্রনীতি গ্রহণ করেছিলেন, যা আন্তর্জাতিক পরিসরে বাংলাদেশের অবস্থানকে সুসংহত করেছিল।  তাঁর দৃষ্টিভঙ্গি ছিল- সহায়তা নেওয়া যেতে পারে, তবে তা হতে হবে শর্তসাপেক্ষ ও আত্মমর্যাদাপূর্ণ।  বর্তমান সরকারের একতরফা সিদ্ধান্ত সেই নীতির পরিপন্থি। জিয়াউর রহমান ১৯৩৬ সালের ১৯ জানুয়ারি বগুড়া জেলার বাগবাড়ী গ্রামে জন্মগ্রহণ করেন।  তিনি ছিলেন পাঁচ ভাইয়ের মধ্যে দ্বিতীয়।  ১৯৫২ সালে করাচি একাডেমি স্কুল থেকে মাধ্যমিক পাস করার পর ১৯৫৫ সালে কাকুল মিলিটারি একাডেমি থেকে কমিশন লাভ করেন।  এরপর ইস্ট বেঙ্গল রেজিমেন্টে যোগ দিয়ে পূর্ব পাকিস্তানে বদলি হন।  ১৯৬৫ সালের ভারত-পাকিস্তান যুদ্ধে খেমকারান সেক্টরে বীরত্বের জন্য সম্মানিত হন। ১৯৭১ সালে মুক্তিযুদ্ধ শুরু হলে তিনি পাকিস্তানি বাহিনীর বিরুদ্ধে স্বাধীনতার ঘোষণা দেন।  তিনি জেড ফোর্স গঠন করেন এবং ১ নম্বর সেক্টরের সেক্টর কমান্ডার হিসেবে মুক্তিযুদ্ধে গুরুত্বপূর্ণ ভূমিকা পালন করেন।  স্বাধীনতা-উত্তর ’৭২ সালে সেনাবাহিনীতে উচ্চ পদে দায়িত্ব না নিয়ে তিনি সৈনিক জীবনে ফিরে যান। ১৯৭৫ সালের ৭ নভেম্বর সিপাহী-জনতার বিপ্লবের মাধ্যমে জিয়াউর রহমান রাষ্ট্রক্ষমতায় আসেন।  ১৯৭৭ সালে তিনি বাংলাদেশের রাষ্ট্রপতি হিসেবে দায়িত্ব নেন এবং ১৯৮১ সালে নির্বাচিত রাষ্ট্রপতি হন।  ওই বছর ৩০ মে, চট্টগ্রামের সার্কিট হাউজে এক চক্রান্তের মাধ্যমে তিনি শহিদ হন। লেখক: সাংবাদিক ও রাজনৈতিক বিশ্লেষক, সাংগঠনিক সম্পাদক- ডিইউজে"
https://www.banglanews24.com/national/news/bd/1527673.details,"ঢাকা: ভারতের রাষ্ট্রপতির কাছে পরিচয়পত্র পেশ করেছেন দিল্লিতে নিযুক্ত বাংলাদেশের নতুন হাইকমিশনার রিয়াজ হামিদুল্লাহ। দিল্লির কূটনৈতিক সূত্র জানায়, বৃহস্পতিবার (২৯ মে) দিল্লিতে রাষ্ট্রপতি ভবনে এক অনুষ্ঠানে ভারতের রাষ্ট্রপতি দ্রৌপদী মুর্মুর কাছে পরিচয়পত্র পেশ করেছেন রিয়াজ হামিদুল্লাহ। রিয়াজ হামিদুল্লাহ গত ৭ এপ্রিল দিল্লিতে বাংলাদেশের হাইকমিশনার হিসেবে যোগ দিয়েছেন। দিল্লিতে হাইকমিশনার হিসেবে দায়িত্ব নেওয়ার আগে অতিরিক্ত পররাষ্ট্রসচিব হিসেবে আঞ্চলিক সংস্থা ও বহুপাক্ষিক অর্থনৈতিক বিষয় দেখভাল করতেন তিনি। অভিজ্ঞ কূটনীতিক রিয়াজ হামিদুল্লাহ নেদারল্যান্ডসে বাংলাদেশের রাষ্ট্রদূত হিসেবে দায়িত্ব পালন করেছেন।  এ ছাড়া শ্রীলঙ্কায় বাংলাদেশের হাইকমিশনার হিসেবে দায়িত্ব পালন করেছেন তিনি। রিয়াজ হামিদুল্লাহ দিল্লিতে নিযুক্ত বাংলাদেশের হাইকমিশনার মোস্তাফিজুর রহমানের স্থলাভিষিক্ত হলেন।  বিসিএস ফরেন ক্যাডারের ১৫তম ব্যাচের কর্মকর্তা রিয়াজ হামিদুল্লাহ পররাষ্ট্র মন্ত্রণালয়ে মহাপরিচালক হিসেবে বিভিন্ন উইংয়ে নিয়োজিত ছিলেন।  এ ছাড়া তিনি জাতিসংঘ ও নয়াদিল্লি মিশনেও বিভিন্ন পদে কাজ করেছেন। এর আগে গত ১৫ মে রিয়াজ হামিদুল্লাহসহ পাঁচ দূতের পরিচয়পত্র পেশ অনুষ্ঠানের আয়োজন ছিল।  তবে শেষ পর্যন্ত ওই অনুষ্ঠান স্থগিত করা হয়। টিআর/আরবি"
https://www.banglanews24.com/saradesh/news/bd/1527669.details,"ফেনী: বঙ্গোপসাগরে সৃষ্ট নিম্নচাপের প্রভাবে ফেনীর উপকূলীয় উপজেলা সোনাগাজীতে বিরূপ প্রভাব পড়েছে।  অস্বাভাবিক জোয়ার ও তীব্র স্রোতের কারণে উপজেলার চার ইউনিয়নের বেশ কয়েকটি গ্রাম প্লাবিত হয়েছে। স্থানীয়দের সঙ্গে কথা বলে জানা যায়, নিম্নচাপের প্রভাবে বৃহস্পতিবার (২৯ মে) সকাল থেকেই গুঁড়ি গুঁড়ি বৃষ্টি ও মাঝারি মাত্রার দমকা হাওয়া বইছে।                                          দুপুরের পর জোয়ার আসতে শুরু করলে তীব্র স্রোতের সঙ্গে চরচান্দিয়া, চরমজলিশপুর, চরদরবেশ ও বগাদানা ইউনিয়নের নদী তীরবর্তী নিম্নাঞ্চল প্লাবিত হয়েছে। সাহেদ সাব্বির নামে স্থানীয় এক বাসিন্দা বলেন, সোনাগাজীর চরদরবেশ ইউনিয়নের তালতলি, ইতালি মার্কেট, উত্তর চরদরবেশ এলাকার নিম্নাঞ্চল প্লাবিত হয়েছে।  রাতে আবার জোয়ার আসলে নিম্নাঞ্চলে পানি ঢুকতে পারে।  তবে লোকালয়ে এ পানি বেশিক্ষণ স্থায়ী হয় না। মনোয়ার হোসেন নামে আরেক বাসিন্দা বলেন, ২৪ এর ভয়াবহ বন্যায় মুছাপুর ক্লোজার ভেঙে যাওয়ার এতদিন পর এসেও পুননির্মাণ হয়নি।  তখন এখানে উপদেষ্টাও পরিদর্শন করে গেছেন।  এজন্য এখন জোয়ারের পানি বাড়ায় নদী তীরবর্তী নিম্নাঞ্চল প্লাবিত হচ্ছে। এদিকে শনিবার (৩১ মে) পর্যন্ত জেলাজুড়ে এ বৃষ্টিপাত আরও বাড়বে বলছেন আবহাওয়া অধিদপ্তর।  বৃষ্টি বাড়লে ভারতের উজানের পানিতে মুহুরি নদীর পানি বিপৎসীমার ওপর দিয়ে প্রবাহিত হতে পারে। ফেনী পানি উন্নয়ন বোর্ডের উপ-বিভাগীয় প্রকৌশলী মো. আবুল কাশেম বলেন, ভারতের উজানে বৃষ্টিপাত বাড়লে বাংলাদেশের অংশে নদীর পানি বাড়বে।  এখনো মুহুরি নদীর পানি বিপৎসীমার নিচ দিয়ে প্রবাহিত হচ্ছে।  বন্যার আশঙ্কায় আমাদের সবধরনের প্রস্তুতি রয়েছে।  এরই মধ্যে জেলার পরশুরাম উপজেলায় ২১টি ও ফুলগাজীতে ২০টি ঝুঁকিপূর্ণ বাঁধের বিষয়ে বিশেষ প্রস্তুতি নেওয়া হয়েছে। ফেনী আবহাওয়া অধিদপ্তরের উচ্চমান পর্যবেক্ষক মুজিবুর রহমান বলেন, সন্ধ্যা ৬টা পর্যন্ত জেলায় ৪২ দশমিক ৩ মিলিমিটার বৃষ্টিপাত রেকর্ড করা হয়েছে।  সন্ধ্যার পর থেকে বৃষ্টিপাত বাড়ছে।  আরও দুইদিন জেলাজুড়ে ভারী বৃষ্টিপাত হতে পারে। এ ব্যাপারে সোনাগাজী উপজেলা নির্বাহী কর্মকর্তা (ইউএনও) নাজিয়া হোসেন বলেন, জোয়ারের পানিতে উপজেলার নদী তীরবর্তী এলাকাগুলো প্লাবিত হয়েছে।  দুর্যোগ মোকাবিলায় আমাদের সবধরনের প্রস্তুতি রয়েছে।  মাঠে সিপিপি ও স্থানীয় স্বেচ্ছাসেবকরা কাজ করছে। এসএইচডি/জেএইচ"
https://www.banglanews24.com/entertainment/news/bd/1527665.details,"বেলজিয়াম মাতাতে যাচ্ছেন দেশের বেশ কয়েকজন জনপ্রিয় তারকা।  বেলগো বাংলা কালাচারাল এসেসিয়েশনের আয়োজনে আগামী ২৯শে জুন হতে যাচ্ছে এক কনসার্ট। এই কনসার্টটি অনুষ্ঠিত হবে লিয়েজ শহরের বিখ্যাত সাংস্কৃতিক মিলনায়তন থিয়েটার জর্জেস ট্রুফট জিতে।  মৌসুমী মৌর উপস্থাপনায় এই আয়োজন মাতাবেন সানিয়া সুলতানা লিজা, আয়েশা মৌসুমী ও সাগর বাউল, চিত্রনায়িকা তানহা তাসনিয়া ও অভিনেত্রী স্বর্ণলতা।                                          এতে আরও থাকছেন সজল কুমার সাহা, রাজীব আহমেদ ও সেলিমউজ্জামান। বেলজিয়ামে বসবাসরত বাংলাদেশি শিল্পীদের পরিবেশনায় নৃত্য, গান, কবিতা ও নাট্যাংশ।  অনুষ্ঠানটিতে প্রবেশ একেবারেই উন্মুক্ত এবং সম্পূর্ণ বিনামূল্যে। বেলগো বাংলার সংগঠনের পক্ষ থেকে জানানো হয়, এই উৎসব কেবল সাংস্কৃতিক অনুষ্ঠান নয়, এটি একটি চলমান সাংস্কৃতিক আন্দোলনের অংশ।  প্যারিস, লিয়েজ, জুরিখ ও বার্সেলোনার মতো ইউরোপীয় শহরগুলোতে বাংলার সুর ছড়িয়ে দিতে আমরা আয়োজন করছি এই চতুর্থ ইউরোপীয় সফরের। তারা আরও জানায়, এই উৎসব কেবল প্রবাসী বাংলাদেশিদের জন্য নয়, বরং ইউরোপে বসবাসরত যেকোনো সংস্কৃতিপ্রেমী দর্শক-শ্রোতার জন্য এক অপূর্ব অভিজ্ঞতা হয়ে উঠবে। এনএটি"
https://www.banglanews24.com/daily-chittagong/news/bd/1527661.details,"চট্টগ্রাম: চট্টগ্রাম উত্তর জেলা বিএনপির যুগ্ম আহ্বায়ক সরওয়ার আলমগীর রলেছেন, যে জিয়াউর রহমানের জন্ম না হলে এদেশে ৭১ সালে স্বাধীনতার ঘোষণা হতো না, সেই জিয়াকে ষড়যন্ত্র করে ১৯৮১ সালের ৩০ মে দিবাগত রাতে চট্টগ্রাম সার্কিট হাউসে একদল বিপথগামী সৈনিকরা নির্মমভাবে হত্যা করে।  অথচ তার সততা, নিষ্ঠা, গভীর দেশপ্রেম, পরিশ্রমপ্রিয়তা, নেতৃত্বের দৃঢ়তা প্রভৃতি গুণাবলি এদেশের গণমানুষের হৃদয়কে স্পর্শ করেছিল। বৃহস্পতিবার (২৯ মে) সন্ধ্যায় ফটিকছড়ি উপজেলা কার্যালয়ের প্রাঙ্গণে শহীদ রাষ্ট্রপতি জিয়াউর রহমানের শাহাদাত বার্ষিকী উপলক্ষে আলোচনা সভা ও দোয়া মাহফিলে প্রধান অতিথির বক্তব্যে তিনি এসব কথা বলেন। তিনি বলেন- ষড়যন্ত্র করে জিয়াউর রহমানের নাম মুছে ফেলতে কেউ পারেনি। ফটিকছড়ি পৌরসভা বিএনপি আহ্বায়ক মোবারক হোসেন কাঞ্চন এর সভাপতিত্বে সদস্য সচিব আবুল কালাম আজাদ ও মনুসুর আলম চৌধুরীর যৌথ সঞ্চালনায় বিশেষ অতিথি ছিলেন বীর মুক্তিযোদ্ধা মাহবুবুল আলম, মহিউদ্দিন আজম তালুকদার, ফরিদুল আলম, নাছির উদ্দিন চৌধুরী, বীর মুক্তিযোদ্ধা বজল আহমেদ, মুনসুর আলম চৌধুরী, মহিবুল্লাহ বাহার, আব্দুল চৌধুরী, বেলাল উদ্দিন, নাছির কন্টাকটার, জসিম উদ্দিন নান্নু, সাহাবুদ্দিন মিন্টু, রশিদ চৌধুরী, আবু সালেহ, নজরুল ইসলাম, দিদারুল ইসলাম, মাহবুবুল আলম, মো. বাছেক, শামীম আলমগীর রুবেল, ইব্রাহিম, আবছার, এরশাদ, ইসমাইল, সহিদুল প্রমুখ। পিডি/টিসি"
https://www.banglanews24.com/national/news/bd/1527657.details,"দেশের উপকূল অতিক্রম করতে থাকা গভীর নিম্নচাপের প্রভাবে রাজধানীসহ সারা দেশে অবিরাম বৃষ্টি হচ্ছে।  সঙ্গে চলছে দমকা হাওয়া। দেশের বিভিন্ন এলাকার মতো বৃহস্পতিবার (২৯ মে) ভোর থেকেই রাজধানীতে বৃষ্টি শুরু হয়।  বেলা বাড়ার সঙ্গে সঙ্গে তা বাড়তে থাকে।  দুপুরের পর নগরের প্রধান প্রধান সড়কসহ অনেক এলাকায় জলাবদ্ধতা দেখা যায়। সন্ধ্যার পর মিরপুর ১০ নম্বর এলাকায় দেখা যায়, এখানকার মূল সড়ক ও অলি-গলিতে জলাবদ্ধতা তৈরি হয়েছে।  মেট্রোরেল স্টেশনের নিচে কোথাও হাঁটু পানি আবার কোথাও তারও বেশি জলাবদ্ধতা দেখা যায়।  এ কারণে ছোট গাড়ি চলাচল বন্ধ হয়ে গেছে।  বাসের মতো যানবাহনও চলছে ধীরগতিতে, ফলে দেখা দিয়েছে যানজট।  মেট্রোরেল থেকে যে যাত্রীরা নামছিলেন, তাদের পানিতে পা ডুবিয়েই গন্তব্যের দিকে হাঁটতে দেখা যায়। মতিঝিল থেকে অফিস করে মিরপুরের বাসায় ফিরছিলেন মোহাম্মদ ইসহাক আলী (৫০)।  তিনি বাংলানিউজকে বলেন, সকালে ভিজতে ভিজতে অফিসে গিয়েছিলাম।  আর এখন বন্যায় ভাসতে ভাসতে বাসায় ফিরছি। মিরপুর ১৩ নম্বর এলাকার এ বাসিন্দা বলেন, একটু বৃষ্টি হলে এই এলাকা এভাবেই ভাসতে থাকে।  এর কোনো সমাধান আছে কি না কর্তৃপক্ষ ভালো জানে।  এ ব্যাপারে আমাদের আর কথা বলতে ইচ্ছা হয় না।  কপালে দুর্ভোগ আছে, সেটাই সারা বছর পোহাতে হচ্ছে। মিরপুর ১০ নম্বর এলাকার বাসিন্দা মোহাম্মদ ওবায়দুল হক বাংলানিউজকে বলেন, আমি বিগত ১২ বছর যাবত মিরপুর এই এলাকায় বসবাস করি।  কিন্তু আজ পর্যন্ত একটু দেখলাম না যে বৃষ্টির পরে আমরা স্বাভাবিকভাবে চলাফেরা করতে পারি।  একটু বৃষ্টি হলেই আমাদের আর বাসা থেকে বের হওয়া যায় না, কর্মস্থলেও যেতে পারি না।  এ সমস্যার সমাধান কবে কে করবে? আর কতদিন আমাদের এই জলাবদ্ধতায় ভুগতে হবে। এই এলাকার বাসিন্দারা বলছেন, রাতভর যদি এভাবে বৃষ্টি চলতে থাকে, তাহলে সকালে জলাবদ্ধতা আরও বাড়তে থাকবে।  এতে নিচতলার বাসাবাড়িতেও পানি ঢুকে যাওয়ার শঙ্কা দেখা দিয়েছে। এদিকে জলাবদ্ধতার কারণে কিছু এলাকায় যানবাহন সংকট তৈরি হয়েছে।  ফলে সেসব এলাকায় রিকশা বা সিএনজি অটোরিকশাযোগে গন্তব্যে যেতে হচ্ছে লোকজনকে।  কিন্তু বৃষ্টির সুযোগে এসব বাহনের চালকরা হাঁকছেন অতিরিক্ত ভাড়া।  বিশেষ করে রিকশায় ২০-৩০ টাকার ভাড়া ১০০-১৫০ টাকা চাইতেও দেখা গেছে।  এ নিয়ে যাত্রীসাধারণকে ক্ষোভ প্রকাশ করতে দেখা গেছে।  তবে চালকরা বলছিলেন, সাধারণ সময়ের তুলনায় বৃষ্টিতে ভিজে বেশি কষ্ট করেন বলে খানিকটা বাড়তি ভাড়া চান তারা। জিএমএম/এইচএ/"
https://www.banglanews24.com/football/news/bd/1527653.details,"দীর্ঘ দুই দশক পর ইউরোপের কোনো প্রতিপক্ষের বিপক্ষে খেলার পরিকল্পনা করছে বাংলাদেশ জাতীয় ফুটবল দল।  সর্বশেষ ২০০০ সালে ইংল্যান্ডে একটি ত্রিদেশীয় আন্তর্জাতিক টুর্নামেন্টে অংশ নিয়েছিল লাল-সবুজ জার্সিধারীরা। এবার সেই অপেক্ষার অবসান হতে পারে।                                          বাংলাদেশ ফুটবল ফেডারেশনের (বাফুফে) জাতীয় দল কমিটির আজকের সভায় জানানো হয়, আগামী সেপ্টেম্বর ফিফা উইন্ডোতে (১-৯ সেপ্টেম্বর) দুটি প্রীতি ম্যাচ খেলার পরিকল্পনা রয়েছে।  বাফুফে চায়, এই ম্যাচগুলো ইউরোপেই হোক। জাতীয় দল কমিটির ডেপুটি চেয়ারম্যান ইমরুল হাসান বলেন, “আমরা ইউরোপে গিয়ে দুটি ম্যাচ খেলার বিষয়ে কাজ করছি।  যদি সেটি সম্ভব না হয়, তবে হোম কিংবা নিরপেক্ষ ভেন্যুতে ম্যাচ হতে পারে। ” সেপ্টেম্বরের ম্যাচ গুরুত্বপূর্ণ প্রস্তুতি হিসেবে দেখছে বাফুফে আসন্ন প্রীতি ম্যাচগুলোর গুরুত্বও কম নয়।  আগামী অক্টোবর ও নভেম্বরে রয়েছে এশিয়ান কাপ বাছাইয়ের ম্যাচ।  তার আগে ইউরোপ সফর হলে দল আরও ভালো প্রস্তুতি নিতে পারবে বলে মনে করছে বাফুফে।  তবে এই সময়েই রয়েছে অনূর্ধ্ব-২৩ এএফসি চ্যাম্পিয়নশিপের বাছাই পর্ব।  অনেক সিনিয়র খেলোয়াড় বয়সভিত্তিক দলেও খেলার উপযুক্ত হওয়ায় একসঙ্গে দুটি দলের স্কোয়াড গঠন একটি বড় চ্যালেঞ্জ। ইমরুল হাসান বলেন, “দুই দলের সূচি একসঙ্গে পড়েছে।  আমাদের হাতে সময় আছে।  কোচিং স্টাফরা বিষয়গুলো নিয়ে কাজ করবেন।  জুন উইন্ডোর পর আমরা অনূর্ধ্ব-২৩ দলের কোচ নিয়েও সিদ্ধান্ত নেব। ” কোচিং স্টাফ ও ব্যবস্থাপনায় পরিবর্তনের আভাস জাতীয় দলের স্প্যানিশ কোচ হাভিয়ের কাবরেরা বর্তমানে সিনিয়র দলের দায়িত্বে থাকায়, অনূর্ধ্ব-২৩ দলের জন্য নতুন কোচ নিয়োগের সম্ভাবনা রয়েছে।  পাশাপাশি, গোলরক্ষক কোচেও পরিবর্তন আসছে।  বসুন্ধরা কিংসের নুরুজ্জামান নয়নের জায়গায় আবারও দায়িত্ব নিতে যাচ্ছেন বিদেশি কোচ মিগেল। জুন উইন্ডোর প্রস্তুতি শুরু হচ্ছে আগামীকাল।  ৪ জুন ভুটান ও ১০ জুন সিঙ্গাপুরের বিপক্ষে দুটি ম্যাচ খেলবে বাংলাদেশ।  এই দুই ম্যাচে জাতীয় দলের ম্যানেজার হিসেবে থাকবেন আমের খান।  যদিও এখনও পূর্ণ সময়ের পেশাদার ম্যানেজার নিয়োগ হয়নি। আবহাওয়া অনুকূলে না থাকলে বিকল্প ভেন্যুতে অনুশীলনের ব্যবস্থাও রাখা হয়েছে বলে জানিয়েছে বাফুফে। এআর/এমএইচএম"
https://www.banglanews24.com/daily-chittagong/news/bd/1527649.details,"চট্টগ্রাম: বিএনপি'র কেন্দ্রীয় সহ সাংগঠনিক সম্পাদক ব্যারিস্টার মীর মোহামদ হেলাল উদ্দীন বলেছেন, বাকশালী দুঃশাসন থেকে জাতিকে মুক্ত করে বহুদলীয় গণতন্ত্র প্রতিষ্ঠার মাধ্যমে  সুশাসনের অনন্য দৃষ্টান্ত স্থাপন করেছিলেন শহীদ জিয়া।  এখন পর্যন্ত দেশের যে মৌলিক উন্নয়নগুলি হয়েছে তার ভিত্তি শহীদ জিয়া গড়েছিলেন। বৃহস্পতিবার (২৯ মে) বিকেলে শহীদ রাষ্ট্রপতি জিয়াউর রহমান বীর উত্তম এর ৪৪তম শাহাদাত বার্ষিকী উপলক্ষে হাটহাজারী উপজেলা-পৌরসভা বিএনপি ও অঙ্গসংগঠনের উদ্যোগে আয়োজিত আলোচনা সভায় প্রধান অতিথির বক্তব্যে রাখছিলেন । মীর হেলাল বলেন, দীর্ঘ সতের বছর যাবৎ একটি ভোটবিহীন অবৈধ ক্ষমতা দখলকারী স্বৈরাচার শাসকের বিরুদ্ধে আন্দোলন করেছিল বিএনপি।  গুম, খুন, অত্যাচার নির্যাতন সহ করে এখন পর্যন্ত ভোটাধিকার ফিরিয়ে পাওয়ার লক্ষ্যে বিএনপিই মাঠে ঠিকে আছে।  যদি আবার কোন নতুন ষড়যন্ত্র দেখতে পায় তাহলে জনগণকে সাথে নিয়ে ভোটাধিকার পুনরুদ্ধার আন্দোলনে রাজপথেই অবস্থান নিবে বিএনপি। হাটহাজারী উপজেলা বিএনপির আহবায়ক নুর মোহাম্মদ এর সভাপতিত্বে ও সদস্য সচিব মো. গিয়াস উদ্দিন চেয়ারম্যান ও পৌরসভা বিএনপির সদস্য সচিব অহিদুল আলম এর সঞ্চালনায় প্রধান বক্তা ছিলেন পৌরসভা বিএনপির আহবায়ক মো. জাকের হোসেন, বিশেষ বক্তা ছিলেন উপজেলা বিএনপির যুগ্ম আহবায়ক মো. সেলিম চেয়ারম্যান, বিশেষ অতিথি উপজেলা বিএনপির যুগ্ম আহবায়ক ডা. মো. রফিক, পৌরসভা বিএনপির যুগ্ম আহবায়ক এমএ শুক্কুর, উপজেলা বিএনপির সাবেক যুগ্ম আহবায়ক মো. আইয়ুব খাঁন। আরো উপস্থিত ছিলেন, চট্টগ্রাম মহানগর বিএনপির সাবেক সহ-সভাপতি ইকবাল হোসেন চৌধুরী, যুগ্ম আহবায়ক কাজী বেলাল, দক্ষিণ জেলা বিএনপির সদস্য আমিনুল ইসলাম, চট্টগ্রাম মহানগর যুবদলের সাবেক সাধারণ সম্পাদক মোহাম্মদ সাহেদ, সাবেক সিনিয়র সহ-সভাপতি ইকবাল হোসেন, সাবেক সহ-সভাপতি আসিফ চৌধুরী, সাবেক আইন সম্পাদক অ্যাডভোকেট নাজমুল, উত্তর জেলা যুবদলের সাধারণ সম্পাদক মুরাদ চৌধুরী, ছাত্রদলের সাধারণ সম্পাদক মনিরুল আলম জনি, চট্টগ্রাম মহানগর ছাত্রদলের সদস্য সচিব শরিফুল ইসলাম তুহিন, উত্তর জেলা জাসাসের সভাপতি সাইফুল ইসলাম টুটুল, হাটহাজারী উপজেলা ছাত্রদলের আহবায়ক তকিবুল হাসান চৌধুরী তকি প্রমুখ। পিডি/টিসি"
https://www.banglanews24.com/climate-nature/news/bd/1527645.details,"ঢাকা: স্থল নিম্নচাপটি ধীরে ধীরে দুর্বল হলেও শুক্রবারও রয়েছে অতিভারী বৃষ্টির আভাস।  এতে তাপমাত্রা কমবে দুই ডিগ্রি সেলসিয়াস। বৃহস্পতিবার (২৯ মে) এমন পূর্বাভাস দিয়েছে আবহাওয়া অফিস। আবহাওয়াবিদ খো. হাফিজুর রহমান জানিয়েছেন, স্থল গভীর নিম্নচাপ বর্তমানে সাতক্ষীরা ও তৎসংলগ্ন এলাকায় অবস্থান করছে।                                          এটি আরও উত্তর/উত্তরপূর্ব দিকে অগ্রসর হয়ে ক্রমান্বয়ে দুর্বল হয়ে যেতে পারে।  দক্ষিণ-পশ্চিম মৌসুমি বায়ু বরিশাল, চট্টগ্রাম, সিলেট, ময়মনসিংহ, ঢাকা এবং রংপুর বিভাগ পর্যন্ত অগ্রসর হয়েছে। নিম্নচাপের প্রভাবে দেশে মৌসুমের সর্বোচ্চ বৃষ্টি হয়েছে।  দিনের সর্বোচ্চ বৃষ্টি হয়েছে মাইজদী কোর্টে ১৬৮ মিলিমিটার, ঢাকায় ৮৩ মিলিমিটার।  এ ছাড়া অন্যান্য স্থানেও হয়েছে মাঝারি থেকে অতিভারী বর্ষণ। শুক্রবার (৩০ মে) সন্ধ্যা পর্যন্ত দেওয়া পূর্বাভাসে বলা হয়েছে, রংপুর, রাজশাহী, ময়মনসিংহ, ঢাকা, খুলনা, বরিশাল, চট্টগ্রাম ও সিলেট বিভাগের অধিকাংশ জায়গায় অস্থায়ীভাবে দমকা/ঝোড়ো হাওয়াসহ বিদ্যুৎ চমকানো/হালকা থেকে মাঝারি ধরনের বৃষ্টি/বজ্রসহ বৃষ্টি হতে পারে।  সেইসঙ্গে সারাদেশের কোথাও কোথাও মাঝারি ধরনের ভারী থেকে অতিভারী বর্ষণ হতে পারে।  সারাদেশে দিনের তাপমাত্রা ১-২ ডিগ্রি সেলসিয়াস হ্রাস পেতে পারে এবং রাতের তাপমাত্রা সামান্য হ্রাস পেতে পারে। শুক্রবার সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, ময়মনসিংহ, ঢাকা, খুলনা, বরিশাল, চট্টগ্রাম ও সিলেট বিভাগের অধিকাংশ জায়গায় এবং রংপুর ও রাজশাহী বিভাগের অনেক জায়গায় অস্থায়ীভাবে দমকা/ঝোড়ো হাওয়াসহ বিদ্যুৎ চমকানো/হালকা থেকে মাঝারি ধরনের বৃষ্টি/বজ্রসহ বৃষ্টি হতে পারে।  সেইসঙ্গে ময়মনসিংহ, ঢাকা, খুলনা, বরিশাল, চট্টগ্রাম ও সিলেট বিভাগের কোথাও কোথাও মাঝারি ধরনের ভারী থেকে অতিভারী বর্ষণ হতে পারে।  সারাদেশে দিন ও রাতের তাপমাত্রা প্রায় অপরিবর্তিত থাকতে পারে। শনিবার (৩১ মে) সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, রাজশাহী, রংপুর, ময়মনসিংহ, চট্টগ্রাম ও সিলেট বিভাগের অধিকাংশ জায়গায় এবং ঢাকা, বরিশাল ও খুলনা বিভাগের অনেক জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারি ধরনের বৃষ্টি/বজ্রসহ বৃষ্টি হতে পারে।  সেইসঙ্গে দেশের কোথাও কোথাও মাঝারি ধরনের ভারী থেকে ভারী বর্ষণ হতে পারে।  সারাদেশে দিন ও রাতের তাপমাত্রা প্রায় অপরিবর্তিত থাকতে পারে। রোববার (১ জুন) সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, চট্টগ্রাম ও সিলেট বিভাগের অনেক জায়গায় এবং রংপুর, রাজশাহী, ময়মনসিংহ, ঢাকা, খুলনা ও বরিশাল বিভাগের কিছু কিছু জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারি ধরনের বৃষ্টি/বজ্রসহ বৃষ্টি হতে পারে।  সেইসঙ্গে চট্টগ্রাম ও সিলেট বিভাগের কোথাও কোথাও মাঝারি ধরনের ভারী থেকে ভারী বর্ষণ হতে পারে।  সারাদেশে দিন ও রাতের তাপমাত্রা সামান্য বাড়তে পারে। সোমবার (২ জুন) সন্ধ্যা থেকে পরবর্তী ২৪ ঘণ্টার পূর্বাভাসে বলা হয়েছে, চট্টগ্রাম ও সিলেট বিভাগের কিছু কিছু জায়গায় এবং রংপুর, রাজশাহী, ময়মনসিংহ, ঢাকা, খুলনা ও বরিশাল বিভাগের দুয়েক জায়গায় অস্থায়ীভাবে দমকা হাওয়াসহ বিদ্যুৎ চমকানো/হালকা থেকে মাঝারি ধরনের বৃষ্টি/বজ্রসহ বৃষ্টি হতে পারে।  সারাদেশে দিন ও রাতের তাপমাত্রা সামান্য বাড়তে পারে। বর্ধিত পাঁচদিনের আবহাওয়ায় বৃষ্টি/বজ্রসহ বৃষ্টির প্রবণতা হ্রাস পেতে পারে এবং তাপমাত্রা বাড়তে পারে। ইইউডি/আরবি"
https://www.banglanews24.com/cricket/news/bd/1527641.details,"বাংলাদেশ ক্রিকেট বোর্ডের (বিসিবি) সভাপতি ফারুক আহমেদকে সরিয়ে দেওয়ার জন্য সরকারের হস্তক্ষেপের অভিযোগ উঠেছে, যা আন্তর্জাতিক ক্রিকেট কাউন্সিলের (আইসিসি) নিয়ম অনুযায়ী গুরুতর বিষয় হতে পারে।  আইসিসি তার সদস্য দেশগুলোর ক্রিকেট বোর্ডের স্বায়ত্তশাসন বজায় রাখার ওপর গুরুত্ব দেয় এবং সরকারী হস্তক্ষেপের ক্ষেত্রে কঠোর পদক্ষেপ নিতে পারে। আইসিসির নীতিমালা ও পূর্ববর্তী উদাহরণ আইসিসির নীতিমালা অনুযায়ী, একটি দেশের ক্রিকেট বোর্ড হবে স্বায়ত্বশাসিত এবং সরকারের কোনো ধরনের প্রভাব থাকবে না বোর্ড প্রশাসনের ওপর।  কোনো ক্রিকেট বোর্ডের প্রশাসনে সরকারি হস্তক্ষেপ হলে তা সদস্যপদ স্থগিতের কারণ হতে পারে।                                          ২০১৯ সালে জিম্বাবুয়ে ক্রিকেট বোর্ড এবং ২০২৩ সালে শ্রীলঙ্কা ক্রিকেট বোর্ড সরকারি হস্তক্ষেপের কারণে আইসিসি থেকে সাময়িকভাবে বরখাস্ত হয়েছিল।  এই সিদ্ধান্তগুলোর পেছনে আইসিসির মূল যুক্তি ছিল, ক্রিকেট বোর্ডের স্বায়ত্তশাসনে সরকারি হস্তক্ষেপ আইসিসির নীতিমালার পরিপন্থী। পদত্যাগ করবেন না ফারুক গত বুধবার রাতে যুব ও ক্রীড়া উপদেষ্টা আসিফ মাহমুদ সজীব ভূঁইয়ার সঙ্গে বৈঠকে বসেন ফারুক আহমেদ।  সেখানে তাকে বলা হয়, সরকার আর তাকে সভাপতি হিসেবে দেখতে চায় না।  তবে কোনো ব্যর্থতা বা সুনির্দিষ্ট কারণ দেখানো হয়নি। ফারুক বলেন, “আমাকে বলা হয়েছে সরকারের ওপরমহল আমাকে চায় না।  এখন ওপরমহল মানে কারা, সেটা আপনারাই বুঝে নিন।  আমি তো নিজে এই পদ চাইনি, আমাকে ডেকে এনে বসানো হয়েছে।  এখন সরাতে হলে কারণও দেখানো উচিত।  ” বিসিবিতে বর্তমান পরিস্থিতি ফারুক আহমেদ দাবি করেছেন যে, ক্রীড়া উপদেষ্টা তাকে পদত্যাগের পরোক্ষ অনুরোধ জানিয়েছেন, তবে কোনো সুনির্দিষ্ট ব্যর্থতা উল্লেখ করেননি।  তিনি আরও অভিযোগ করেছেন যে, বোর্ডের কিছু পরিচালক তার বিরুদ্ধে ষড়যন্ত্র করছেন এবং তাদের অপকর্ম ঢাকতেই তাকে সরানোর চেষ্টা চলছে। সন্ধ্যার দিকে বিসিবি সভাপতির বিরুদ্ধে অনাস্থা প্রস্তাব জানিয়ে চিঠি দেন বোর্ডের ৮ পরিচালক।  যারা চিঠিতে স্বাক্ষর করেছেন—তারা হলেন: নাজমুল আবেদীন ফাহিম
ফাহিম সিনহা
মো. সাইফুল আলম স্বপন চৌধুরী
মাহবুব উল আলম
ইফতেখার রহমান মিঠু
কাজী ইনাম আহমেদ
মো. মনজুর আলম
মো. সালাহউদ্দিন চৌধুরী শুধুমাত্র সাবেক অধিনায়ক আকরাম খান এই চিঠিতে স্বাক্ষর করেননি।  এই চিঠির কারণেই পদ ছাড়তে হতে পারে ফারুককে।  কিন্তু এ কথা জানার পর বিষয়টি নিয়ে আইনি প্রক্রিয়ায় যাবেন বলে ভাবছেন তিনি। আইসিসির সম্ভাব্য প্রতিক্রিয়া যদি বিসিবির সভাপতির অপসারণে সরকারী হস্তক্ষেপ প্রমাণিত হয়, তবে আইসিসি বাংলাদেশের বিরুদ্ধে পদক্ষেপ নিতে পারে, যার মধ্যে সদস্যপদ স্থগিত করা, আন্তর্জাতিক ম্যাচে অংশগ্রহণে নিষেধাজ্ঞা, বা আর্থিক সহায়তা বন্ধ করা অন্তর্ভুক্ত থাকতে পারে।  তবে, আইসিসি সাধারণত এমন সিদ্ধান্ত নেওয়ার আগে বিস্তারিত তদন্ত করে এবং সংশ্লিষ্ট পক্ষগুলোর সঙ্গে আলোচনা করে। এমএইচএম"
https://www.banglanews24.com/saradesh/news/bd/1527637.details,"বাগেরহাট: বঙ্গোপসাগরে সৃষ্ট গভীর নিম্নচাপের প্রভাবে থেমে থেমে বৃষ্টি হচ্ছে বাগেরহাটসহ দেশের উপকূলীয় বিভিন্ন জেলায়।  এতে বাগেরহাটের বিভিন্ন নদ-নদীর পানি বেড়ে গেছে, দুই-তিন ফুট উচ্চতার জোয়ারের পানিতে প্লাবিত হয়েছে দুবলার চর, করমজলসহ সুন্দরবনের বিস্তীর্ণ এলাকা। বুধবার (২৮ মে) রাতে বৃষ্টি শুরু হয়েছে।  এরপর থেকে বৃহস্পতিবার (২৯ মে) সারাদিন থেমে থেমে বৃষ্টি হওয়ায় এ অবস্থার সৃষ্টি হয়েছে। এদিকে সুন্দরবনের শেলার চর এলাকা থেকে নদীতে ভেসে যাওয়ার সময় একটি হরিণ শাবক উদ্ধার করেছেন বনরক্ষীরা।  প্রাথমিক চিকিৎসা দিয়ে হরিণটি আবার বনে ছেড়ে দেওয়া হয়েছে। 
 
সুন্দরবন পূর্ব বনবিভাগের করমজল বন্যপ্রাণী প্রজনন কেন্দ্রের ভারপ্রাপ্ত কর্মকর্তা হাওলাদার আজাদ কবির বলেন, বঙ্গোপসাগরে নিম্নচাপ ও অমাবস্যার কারণে করমজল, দুবলার চর, কটকা, কচিখালী, শেলার চরসহ বেশ কিছু এলাকা প্লাবিত হয়েছে।  সুন্দরবনে স্বাভাবিকের তুলনায় দুই থেকে তিন ফুট পানি বেড়েছে।  তবে করমজল ও অন্য কোনো এলাকার বন্যপ্রাণীর ক্ষতি হয়নি।  এছাড়া বনের ভেতরে বিভিন্ন জায়গায় বন্যপ্রাণীর আশ্রয়ের জন্য উঁচু টিলা তৈরি করা আছে।  পানি বাড়লে ওই সব টিলায় বন্যপ্রাণী আশ্রয় নিতে পারবে। অন্যদিকে টানা বৃষ্টি ও জোয়ারের পানিতে প্লাবিত হয়েছে বাগেরহাট পৌরসভার রাহাতের মোড়, পুরাতন বাজার, কাঁচাবাজার, মোরেলগঞ্জ পৌরসভার প্রধান বাজার, বিভিন্ন সড়ক, মোংলা শহরের বেশিরভাগ এলাকাসহ জেলার নিম্নাঞ্চল। পানি উন্নয়ন বোর্ড বলছে, জেলার বিভিন্ন নদ-নদীর পানি বিপৎসীমার ওপর দিয়ে প্রবাহিত হচ্ছে।  এর মধ্যে দরাটানা নদীর পানি বিপৎসীমার ৯ সেন্টিমিটার ওপর দিয়ে প্রবাহিত হচ্ছে।  বলেশ্বর নদীর পানি বিপৎসীমা ছুঁয়েছে এবং পশুর নদীর পানি ১.১৫ মিটার ওপরে রেকর্ড করা হয়েছে।  ফলে জোয়ারের সময় স্বাভাবিকের তুলনায় দুই থেকে আড়াই ফুট পানি বেড়েছে। উন্নয়ন বোর্ডের নির্বাহী প্রকৌশলী আবু রায়হান মো. আল বিরুনী বলেন, নদ-নদীর পানি বাড়লেও, জেলার কোথাও বেড়িবাঁধ ভাঙার খবর পাওয়া যায়নি। মোংলা আবহাওয়া অফিসের ভারপ্রাপ্ত কর্মকর্তা হারুন অর রশিদ বলেন, বঙ্গোপসাগরে সৃষ্ট গভীর নিম্নচাপটির প্রভাবে বাগেরহাট জেলাজুড়ে থেমে থেমে হালকা ও ভারি বৃষ্টিপাত হচ্ছে। এদিকে তিন নম্বর সতর্কতা সংকেত চালু থাকলেও মোংলা বন্দরের কার্যক্রম স্বাভাবিক রয়েছে বলে জানিয়েছেন মোংলা বন্দর কর্তৃপক্ষের উপ-পরিচালক (বোর্ড ও জনসংযোগ বিভাগ) মো. মাকরুজ্জামান।  তিনি বলেন, তিন নম্বর সতর্কতা সংকেত জারি থাকলেও আবহাওয়া এখন পর্যন্ত অনুকূলে রয়েছে।  ফলে মোংলা বন্দরে পণ্য খালাস ও পরিবহন কার্যক্রম স্বাভাবিকভাবেই চলছে। এসআই"
https://www.banglanews24.com/sports/news/bd/1527633.details,"গ্রুপ পর্বে চট্টগ্রাম বিভাগ পরাজিত করে ঢাকা, বরিশাল ও ময়মনসিংহকে।  এরপর উত্তেজনাপূর্ণ সেমিফাইনালে স্বাগতিক খুলনাকে হারায় ৩ উইকেটে। খুলনার শেখ আবু নাসের স্টেডিয়ামে আয়োজিত অনুষ্ঠানে ট্রফি ও মেডেল তুলে দেন খুলনার বিভাগীয় কমিশনার মোহাম্মদ ফিরোজ সরকার। টুর্নামেন্টে সর্বোচ্চ রান সংগ্রাহক ও ‘প্লেয়ার অব দ্য টুর্নামেন্ট’ হন খুলনার সাদিয়া ইসলাম।  সর্বাধিক উইকেট শিকার করে সেরা বোলারের পুরস্কার পান রাজশাহীর জেরিন লাবণ্য।  পুরস্কারের সঙ্গে তারা নগদ অর্থও পান। চট্টগ্রামের টিম ম্যানেজার ও বিভাগীয় ক্রীড়া সংস্থার সদস্য শাহনেওয়াজ রিটন বলেন, নারী ক্রিকেটে এই প্রথম কোনো শিরোপা পেলো চট্টগ্রাম বিভাগ।  যৌথ শিরোপা হলেও মেয়েরা দারুণ খুশি।  কোচ মোমিনুল ও শামীম এবং অধিনায়ক জয়ার নেতৃত্বে সবাই অনেক পরিশ্রম করেছে।  এই অর্জন ভবিষ্যতে নতুন খেলোয়াড়দের জন্য অনুপ্রেরণা। পিডি/টিসি"
https://www.banglanews24.com/saradesh/news/bd/1527629.details,"সিলেট: সিলেট জেলার বিয়ানীবাজার উপজেলার সীমান্ত দিয়ে ৩ দিনের ব্যবধানে আবার ২১ জনকে পুশইন করেছে ভারতীয় সীমান্তরক্ষী বাহিনী (বিএসএফ)। বৃহস্পতিবার(২৯ মে) সকালে উপজেলার মুড়িয়া ইউনিয়নের নওয়াগ্রাম সীমান্ত থেকে তাদের আটক করে বর্ডার গার্ড বাংলাদেশ (বিজিবি)। আটকরা হলেন-কেরামত শেখ (৬০), রমেছা বেগম (৫৫), বিষ্টুপুরের কুলছুম শেখ (২০), ওমর শেখ (২ মাস), নড়াগেতির জহুরা বেগম (৬০), সোহাগী বেগম (৩২), সিদ্দিক শিকদার (১৮), সুমাইয়া বেগম (১১), রাফি শিকদার (৯), হাসান শিকদার (৩), কালিয়া উপজেলার জুয়েল শাহানুর শেখ (২৮), মরিয়ম খাতুন(২৫),আমেনা খাতুন (৮),আনার শেখ (২ মাস), তাছলিমা বেগম (৩৫), ইয়ামিন (১৭), ইয়াসিন (৫), ইয়াকুব (৪), রোকসানা (৩৫), গোপালগঞ্জের আজগর আলী (৪০) ও ইতি বেগম (৩৬)।  এ নিয়ে বিয়ানীবাজার উপজেলা সীমান্ত এলাকা দিয়ে ৫৩ জনকে ঠেলে পাঠানো হয়েছে। বিজিবি সূত্র জানায়, নওয়াগ্রাম সীমান্ত এলাকায় বৃহস্পতিবার ভোরে অভিযান চালান ৫২ বিজিবির নওয়াগ্রাম বিওপি সদস্যরা।  এ সময় ভারত থেকে অবৈধভাবে ঠেলে পাঠানো ২১ জনকে আটক করা হয়।  তাদের মধ্যে ৮ জন শিশু, ৫ জন পুরুষ ও ৮ জন নারী ছিলেন। এ সপ্তাহের ২৫ তারিখ ৩২ জনকে পুশইন করার পর থেকে সীমান্ত এলাকায় টহল বেশ জোরদার করেছিল বিজিবি।  সীমান্ত পাহারায় বিজিবি সতর্ক অবস্থানে থাকলেও ফের বিএসএফের পুশইনের ঘটনা ঘটে এখানে। আটকদের অস্থায়ীভাবে একটি আশ্রয়কেন্দ্রে রাখা হয়।  পরবর্তীতে বিয়ানীবাজার থানা পুলিশের কাছে হস্তান্তর করে বিয়ানীবাজার ৫২ বিজিবি ব্যাটালিয়ন। এ বিষয়ে বিজিবি ৫২ ব্যাটালিয়ন বিয়ানীবাজারের অধিনায়ক লেফটেন্যান্ট কর্নেল মেহেদী হাসান পিপিএম বলেন, প্রাথমিক জিজ্ঞাসাবাদে আটক ব্যক্তিরা জানিয়েছেন, তারা বিভিন্ন সময় অবৈধভাবে ভারতে কাজের সন্ধানে গিয়েছিলেন।  এসব ব্যক্তিদের মধ্যে নড়াইল ও টুঙ্গিপাড়ার বাসিন্দা আছেন।  তারা ভারতের দিনমজুরের কাজ করতেন।  সেখানকার পুলিশ তাদের আটক করে।  পরে তাদের বিভিন্নভাবে সিলেটের সীমান্ত এলাকা দিয়ে ঠেলে পাঠানো হয়েছে। বিয়ানীবাজার থানার ভারপ্রাপ্ত কর্মকর্তা (ওসি) মো.আশরাফ উজ্জামান বলেন, ২১ জনকে থানায় হস্তান্তর করেছে বিজিবি।  যথাযথ আইনি প্রক্রিয়া শেষে তাদের আদালতে পাঠানো হয়েছে। এনইউ/জেএই"
https://www.banglanews24.com/law-court/news/bd/1527625.details,"জুলাই আন্দোলনে রাজধানীর উত্তর বাড্ডায় ফার্নিচার দোকানের কর্মচারী পারভেজ বেপারী নামে একজন নিহতের ঘটনায় শেখ হাসিনাসহ ৩১২ জনের বিরুদ্ধে মামলা হয়েছে।  মামলায় পতিত আওয়ামী লীগ সরকারের বেশ কয়েকজন মন্ত্রীর পাশাপাশি ক্রিকেটার ও অভিনেতাকেও আসামি করা হয়েছে। বৃহস্পতিবার (২৯ মে) বাদীপক্ষের আইনজীবী মকবুল হোসেন এ তথ্য নিশ্চিত করেছেন। তিনি জানান, গত ২৬ মে ঢাকার মেট্রোপলিটন ম্যাজিস্ট্রেট জশিতা ইসলামের আদালতে নিহতের বাবা মো. সবুজ বাদী হয়ে মামলা করেন।                                          আদালত বাদীর জবানবন্দি গ্রহণ করে বাড্ডা থানা পুলিশকে অভিযোগটি এজাহার হিসেবে গ্রহণের নির্দেশ দেন। মামলার উল্লেখযোগ্য আসামিরা হলেন—সাবেক মন্ত্রী আমির হোসেন আমু, ওবায়দুল কাদের, আসাদুজ্জামান খান কামাল, শাজাহান খান, লে. কর্নেল (অব.) ফারুক খান ও কামরুল ইসলাম, আওয়ামী লীগের প্রেসিডিয়াম সদস্য কাজী জাফর উল্লাহ, জাহাঙ্গীর কবির নানক, সাবেক এমপি ডা. প্রাণ গোপাল দত্ত, খসরু চৌধুরী, মোফাজ্জল হোসেন চৌধুরী মায়া, সালমা চৌধুরী, সাবেক ডিবি প্রধান হারুন অর রশীদ, ছাত্রলীগ নেতা সাদ্দাম হোসেন ও অভিনেতা সিদ্দিকুর রহমান। মামলার অভিযোগ থেকে জানা যায়, গত বছরের ১৯ জুলাই বিকেলে ৫০০/৭০০ জন আন্দোলনকারী বাড্ডা থানাধীন সুবাস্তু টাওয়ারের সামনে আন্দোলন করতে থাকেন। এ সময় তাদের পুলিশ এবং আওয়ামী লীগ নেতাকর্মীরা হামলা করে ও গুলি চালায়।  এতে গুলিবিদ্ধ হন পারভেজ।  পরে ঢাকা মেডিকেল কলেজ হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন। কেআই/এমজেএফ"
https://www.banglanews24.com/entertainment/news/bd/1527621.details,"ঢাকাই সিনেমার খল অভিনেতা সাংকো পাঞ্জা মারা গেছেন।  বৃহস্পতিবার (২৯ মে) দুপুর ২টায় বাংলাদেশ মেডিক্যাল বিশ্ববিদ্যালয়ে চিকিৎসাধীন অবস্থায় মৃত্যু হয় তার (ইন্না লিল্লাহে ওয়া ইন্না ইলাইহে রাজিউন)। বাংলাদেশ চলচ্চিত্র শিল্পী সমিতির কার্যনির্বাহী সদস্য সনি রহমান জানান, বাংলাদেশ মেডিক্যাল বিশ্ববিদ্যালয় থেকে সাংকোর মরদেহ রূপগঞ্জে তার বাড়িতে নেওয়া হবে।                                          সেখানেই তাকে দাফন করা হবে। সাংকো পাঞ্জার প্রকৃত নাম মাহবুবুল ইসলাম সিদ্দিকী।  ১৯৬৬ সালের ২৭ এপ্রিল তিনি চাঁদপুরের মতলব উপজেলার মোহনপুর ইউনিয়নে জন্মগ্রহণ করেন।  ১৯৯৭ সালে ‘মৃত্যুর সাথে পাঞ্জা’ সিনেমার মাধ্যমে ঢাকাই চলচ্চিত্রে অভিনয় শুরু করেন তিনি।  প্রায় দুই শতাধিক সিনেমায় অভিনয় করেছেন এই অভিনেতা। ‘রাজাবাবু’ সিনেমার শুটিংয়ে ক্রেনের ওপর থেকে পড়ে গুরুতর আহত হয়েছিলেন সাংকো পাঞ্জা।  সেসময় মাথায় ও মুখে বেশ কয়েকটি সেলাই দিতে হয়েছিল।  তারপর থেকে নিয়মিত কাজ করতে পারতেন না তিনি।  তার চিকিৎসার ব্যয় বহন করতে হিমশিম খাচ্ছিল সাংকোর পরিবার।  চিকিৎসার জন্য সরকারের কাছ থেকে ৫ লাখ টাকাও পেয়েছিলেন তিনি। এনএটি"
https://www.banglanews24.com/national/news/bd/1527617.details,"ঢাকা: তিন দফা দাবিতে সরকারি প্রাথমিক বিদ্যালয়ের সহকারী শিক্ষকদের পূর্ণদিবস কর্মবিরতি আগামী ২৫ জুন পর্যন্ত স্থগিত ঘোষণা করা হয়েছে। পূর্ণদিবস কর্মবিরতি কর্মসূচির চতুর্থ দিনে বৃহস্পতিবার (২৯ মে) প্রাথমিক ও গণশিক্ষা উপদেষ্টা বিধান রঞ্জন রায়ের সঙ্গে আন্দোলনরত শিক্ষকদের বৈঠকে এই সিদ্ধান্ত হয়েছে। বৈঠক শেষে সহকারী শিক্ষক সংগঠন ঐক্য পরিষদের আহ্বায়ক ও বাংলাদেশ প্রাথমিক বিদ্যালয় সহকারী শিক্ষক সমিতির সভাপতি মোহাম্মদ শামছুদ্দীন মাসুদ বাংলানিউজকে এ তথ্য জানিয়েছেন। অনুষ্ঠানে উপস্থিত ছিলেন- প্রাথমিক ও গণশিক্ষা মন্ত্রণালয়ের অতিরিক্ত সচিব মাসুদ আক্তার খান, প্রাথমিক শিক্ষা অধিদপ্তরের মহাপরিচালক আবু নুর মোহাম্মদ শামসুজ্জামান প্রমুখ।                                          ঐক্য পরিষদের পক্ষে ১২ জন প্রতিনিধি উপস্থিত ছিলেন। বৈঠকে সহকারী শিক্ষক সংগঠন ঐক্য পরিষদের নেতারা চলমান আন্দোলন কর্মসূচি নিয়ে তিন দফা দাবির প্রতিটি দফা নিয়ে বক্তব্য দেন। মোহাম্মদ শামছুদ্দীন মাসুদ বলেন, শতভাগ পদোন্নতির দাবিতে ইতিবাচক পরিবর্তন প্রায় চূড়ান্ত হয়েছে।  ১০ বছর ও ১৬ বছর পূর্তিতে উচ্চতর গ্রেড প্রাপ্তির জটিলতা নিরসন কার্যক্রম চলমান এবং দ্রুততম সময়ে নিষ্পত্তি হতে যাচ্ছে।  সহকারী শিক্ষক এন্ট্রি পদে ১১তম গ্রেডের প্রস্তাবনা মন্ত্রণালয়ে এবং খুব শিগগিরই শিক্ষক নেতাদের সমন্বয় করে অর্থ মন্ত্রণালয়ের সঙ্গে আন্তঃমন্ত্রণালয় বৈঠক অনুষ্ঠিত হবে। তিনি আরও বলেন, মন্ত্রণালয় ও অধিদপ্তরের কর্মকর্তারা তাদের অবস্থান তুলে ধরে চলমান কর্মসূচির বিষয়ে নেতাদের দৃষ্টি আকর্ষণ করে কর্মবিরতির মতো কর্মসূচিকে নিরুৎসাহিত করেন এবং শিক্ষকদের শ্রেণিকক্ষে ফিরে যেতে অনুরোধ জানান। মন্ত্রণালয়ের কর্মকর্তারা শিক্ষকদের প্রতিটি দাবি যৌক্তিক এবং দাবি বাস্তবায়নে কর্তৃপক্ষ আন্তরিকভাবে কার্যক্রম চালিয়ে যাচ্ছে উল্লেখ করে প্রতিপক্ষ না হয়ে সহযোগী হয়ে দাবি বাস্তবায়নের আহ্বান জানান। সহকারী শিক্ষক সমিতির সভাপতি মোহাম্মদ শামছুদ্দীন মাসুদ বলেন, চলমান কার্যক্রম সুষ্ঠু বাস্তবায়নের প্রয়োজনে কর্তৃপক্ষের প্রতি সহযোগী মনোভাব রেখে চলমান কর্মসূচি আগামী ২৫ জুন পর্যন্ত স্থগিত করার সিদ্ধান্ত নেন সহকারী সংগঠন ঐক্য পরিষদের নেতারা।  উল্লিখিত সময়ে দাবি বাস্তবায়ন না হলে আরও কঠোর কর্মসূচি দিয়ে দাবি আদায় নিশ্চিত করা হবে।  সে পর্যন্ত সব সহকর্মীকে কেন্দ্রীয় নির্দেশনা মেনে চলার আহ্বান জানানো হয়। এমআইএইচ/আরবি"
https://www.banglanews24.com/climate-nature/news/bd/1527613.details,"ঢাকা: বঙ্গোপসাগরের গভীর নিম্নচাপটি স্থলভাগে উঠে এসেছে।  ফলে রাতভর ৪৫ থেকে ৮০ কিলোমিটার বেগে ঝড় হতে পারে সারাদেশে। বৃহস্পতিবার (২৯ মে) সন্ধ্যায় এমন পূর্বাভাস দিয়েছে আবহাওয়া অফিস। আবহাওয়াবিদ মো. তরিফুল নেওয়াজ কবির জানান, ঢাকা, পাবনা, ফরিদপুর, মাদারীপুর, যশোর, কুষ্টিয়া, খুলনা, বরিশাল, পটুয়াখালী, নোয়াখালী, কুমিল্লা, চট্টগ্রাম এবং কক্সবাজার অঞ্চলের ওপর দিয়ে দক্ষিণ/দক্ষিণ-পূর্ব দিক থেকে ঘণ্টায় ৬০-৮০ কি.মি. বেগে বৃষ্টি/বজ্রবৃষ্টিসহ ঝোড়ো হাওয়া বয়ে যেতে পারে।  এসব এলাকার নদীবন্দরকে দুই নম্বর সতর্কতা সংকেত দেখাতে বলা হয়েছে। এছাড়া দেশের অন্যত্র একই দিক থেকে ঘণ্টায় ৪৫-৬০ কিমি. বেগে বৃষ্টি/বজ্রবৃষ্টিসহ অস্থায়ীভাবে দমকা/ঝোড়ো হাওয়া বয়ে যেতে পারে।  এসব এলাকার নদীবন্দরকে ১ নম্বর সতর্কতা সংকেত দেখাতে বলা হয়েছে। অন্য এক পূর্বাভাসে বলা হয়েছে, স্থলগভীর নিম্নচাপটি বর্তমানে সাতক্ষীরা অঞ্চলে অবস্থান করছে।  এটি আরও উত্তর অথবা উত্তর-পূর্ব দিকে অগ্রসর হয়ে ক্রমান্বয়ে দুর্বল হয়ে যাবে।  তবে নিম্নচাপের প্রভাবে উপকূলীয় জেলা ও চরাঞ্চলে তিন ফুট অধিক উচ্চতার জলোচ্ছ্বাস হতে পারে। ইইউডি/জেএইচ"
https://www.banglanews24.com/national/news/bd/1527609.details,"ঢাকা: বিশ্বের অন্যান্য দেশের মতো বাংলাদেশেও যথাযোগ্য মর্যাদায় আন্তর্জাতিক জাতিসংঘ শান্তিরক্ষী দিবস উদযাপন হয়।  জাতিসংঘ শান্তিরক্ষা কার্যক্রমে অংশগ্রহণকারী বিশ্বের সব দেশের শান্তিরক্ষীদের অসামান্য অবদানকে এই দিনে গভীর শ্রদ্ধার সঙ্গে স্মরণ করা হয়। দিবসটি উপলক্ষে রাষ্ট্রপতি, প্রধান উপদেষ্টা, পররাষ্ট্র উপদেষ্টা, তিন বাহিনীর প্রধান, সশস্ত্র বাহিনী বিভাগের প্রিন্সিপাল স্টাফ অফিসার, পুলিশের মহাপরিদর্শক, জাতিসংঘের মহাসচিব ও বাংলাদেশে নিযুক্ত জাতিসংঘের আবাসিক সমন্বয়কারী পৃথক পৃথক বাণী দিয়েছেন। শান্তিরক্ষী দিবসের কর্মসূচির অংশ হিসেবে বৃহস্পতিবার (২৯ মে) বেলা ১১টায় বাংলাদেশ-চীন মৈত্রী সম্মেলন কেন্দ্রে আহত শান্তিরক্ষীদের সংবর্ধনা দেওয়া হয়।                                          সংবর্ধনায় অর্থ উপদেষ্টা ড. সালেহউদ্দিন আহমেদ প্রধান অতিথি হিসেবে উপস্থিত ছিলেন। বাংলাদেশ-চীন মৈত্রী সম্মেলন কেন্দ্রে পবিত্র কোরআন তেলওয়াতের মাধ্যমে সংবর্ধনা অনুষ্ঠানের কার্যক্রম শুরুর পর শান্তিরক্ষা কার্যক্রমকালীন শাহাদাৎবরণকারীদের জন্য এক মিনিট দাঁড়িয়ে নীরবতা পালন করা হয়।  অনুষ্ঠানে জাতিসংঘ শান্তিরক্ষা কার্যক্রমের ওপর বিশেষ উপস্থাপনার আয়োজন করা হয়। অনুষ্ঠানে স্বাগত বক্তব্য দেন বাংলাদেশে নিযুক্ত জাতিসংঘের আবাসিক সমন্বয়কারী মিস গুইন লুইস।  আরও বক্তব্য দেন ভারপ্রাপ্ত পররাষ্ট্রসচিব মো. রুহুল আলম সিদ্দিকী।  এ ছাড়া জ্যেষ্ঠতম শান্তিরক্ষী হিসেবে বাংলাদেশ সেনাবাহিনী প্রধান জেনারেল ওয়াকার-উজ-জামান বক্তব্য দেন।  সবশেষে অর্থ উপদেষ্টা বক্তব্য দেন এবং বিভিন্ন দেশে শান্তিরক্ষা কার্যক্রমে নিয়োজিত সশস্ত্র বাহিনী ও পুলিশ সদস্যদের সঙ্গে ভিটিসির মাধ্যমে মতবিনিময় করেন। অনুষ্ঠানে উপদেষ্টামণ্ডলীর সদস্য, বাংলাদেশে নিযুক্ত বিভিন্ন দেশের রাষ্ট্রদূত/হাইকমিশনার, বাংলাদেশে নিযুক্ত জাতিসংঘের আবাসিক সমন্বয়কারী, তিন বাহিনীর প্রধান, সশস্ত্র বাহিনী বিভাগের প্রিন্সিপাল স্টাফ অফিসার, পুলিশের মহাপরিদর্শক, বিভিন্ন মন্ত্রণালয়ের সিনিয়র সচিব ও সচিব, বাংলাদেশে জাতিসংঘের বিভিন্ন সংস্থার ঊর্ধ্বতন কর্মকর্তা এবং গণমাধ্যম ব্যক্তিত্বসহ ঊর্ধ্বতন সামরিক ও বেসামরিক কর্মকর্তাসহ গণ্যমান্য ব্যক্তিরা উপস্থিত ছিলেন।  এর আগে ভোর ৬টা ১৫ মিনিটে ঢাকার তেজগাঁওস্থ পুরাতন বিমান বন্দর মসজিদ এলাকায় এবং অন্যান্য বিভাগীয় শহরে ‘শান্তিরক্ষী দৌড়/র‌্যালি-২০২৫’ এর মাধ্যমে দিবসের কর্মসূচি শুরু হয়।  স্বরাষ্ট্র উপদেষ্টা লেফটেন্যান্ট জেনারেল (অব.) মো. জাহাঙ্গীর আলম চৌধুরী প্রধান অতিথি হিসেবে ‘শান্তিরক্ষী দৌড়/র‌্যালি-২০২৫’ এর উদ্বোধন করেন।  শান্তিরক্ষী দৌড়ে বাংলাদেশে নিযুক্ত জাতিসংঘের আবাসিক সমন্বয়কারী, সশস্ত্র বাহিনী বিভাগের প্রিন্সিপাল স্টাফ অফিসার, সশস্ত্র বাহিনী ও পুলিশের শান্তিরক্ষী, পররাষ্ট্র মন্ত্রণালয়, বাংলাদেশে জাতিসংঘের বিভিন্ন সংস্থা এবং আন্তঃবাহিনী সংস্থাসমূহের মনোনীত প্রতিনিধিরা অংশগ্রহণ করেন। উল্লেখ্য, দিবসটির তাৎপর্য তুলে ধরার লক্ষ্যে বিশেষ জার্নাল ও বিভিন্ন দৈনিকে বিশেষ ক্রোড়পত্র প্রকাশিত হয় এবং বাংলাদেশ টেলিভিশন ও বাংলাদেশ বেতারসহ বিভিন্ন বেসরকারি টেলিভিশন চ্যানেলে বিশেষ টক-শো প্রচারিত হচ্ছে। আন্তঃবাহিনী জনসংযোগ পরিদপ্তর (আইএসপিআর) এক সংবাদ বিজ্ঞপ্তিতে এ তথ্য জানায়। এজেডএস/আরবি"
https://www.banglanews24.com/national/news/bd/1527605.details,"ঢাকা: জ্ঞাত আয় বহির্ভূত সম্পদ অর্জনের অভিযোগে সাবেক বন সংরক্ষক ও মেঘনা রিয়েল এস্টেট লিমিটেডের ব্যবস্থাপনা পরিচালক মোশাররফ হোসেন বিরুদ্ধে মামলা করেছে দুর্নীতি দমন কমিশন (দুদক)। বৃহস্পতিবার (২৯ মে) দুদক, সজেকা, ঢাকা-১ মামলাটি করা হয়। জানা গেছে, আসামি মোশাররফ হোসেন চার কোটি ২২ লাখ ১৯ হাজার ৮০১ টাকা মূল্যের জ্ঞাত আয় বহির্ভূত সম্পদ অর্জনপূর্বক ভোগ দখলে রেখে দুর্নীতি দমন কমিশন আইন ২০০৪ এর ২৭ (১) ধারায় এবং ১৯৪৭ সালের দুর্নীতি প্রতিরোধ আইনের ৫(২) ধারায় শাস্তিযোগ্য অপরাধ করায় তার বিরুদ্ধে মামলা করা হয়েছে। এসএমএকে/জেএইচ"
https://www.banglanews24.com/cricket/news/bd/1527597.details,"বাংলাদেশ ক্রিকেট বোর্ড (বিসিবি) এখন গভীর অস্থিরতায়।  বোর্ডের ৮ জন পরিচালক একযোগে সভাপতি ফারুক আহমেদের বিরুদ্ধে জাতীয় ক্রীড়া পরিষদে (এনএসসি) লিখিত অনাস্থা জানিয়ে দিয়েছেন। অনাস্থার পেছনে কারা, কেন? পরিচালকরা শুরুতে বিষয়টি এড়িয়ে গেলেও পরে অনাস্থার চিঠিটি গণমাধ্যমে ফাঁস হয়।  জানা যায়, যারা চিঠিতে স্বাক্ষর করেছেন—তারা হলেন: নাজমুল আবেদীন ফাহিম
ফাহিম সিনহা
মো. সাইফুল আলম স্বপন চৌধুরী
মাহবুব উল আলম
ইফতেখার রহমান মিঠু
কাজী ইনাম আহমেদ
মো. মনজুর আলম
মো. সালাহউদ্দিন চৌধুরী শুধুমাত্র সাবেক অধিনায়ক আকরাম খান এই চিঠিতে স্বাক্ষর করেননি। এই অনাস্থা প্রসঙ্গে নাম প্রকাশে অনিচ্ছুক এক পরিচালক বলেন, “নো কমেন্ট মানেই বুঝে নেন, এমন কিছু হয়েছে।  নাটক তো এখনো বাকি আছে।  দেখেন আগামীকাল কী ঘটে। ” আইনি পথে ফারুক অনাস্থার চিঠি হাতে পাওয়ার পরই আইনি পরামর্শ নিতে শুরু করেছেন ফারুক আহমেদ।  জাতীয় গণমাধ্যম 'কালেরকণ্ঠ'-কে তিনি বলেন, “দেখি, কী করা যায়।  কিছু একটা তো অবশ্যই করব।  আমি আমার আইনজীবীর সঙ্গেও কথা বলে রাখছি।  প্রয়োজন হলে আমি আইনগত ব্যবস্থা নেব। ” তবে বিসিবির গঠনতন্ত্রে অনাস্থার কোনো ধারা নেই বলেও দাবি করেন তিনি।  “অনাস্থায় কিছু আসে যায় না।  গঠনতন্ত্র অনুযায়ী হয় এই বোর্ড থাকবে, না হয় ভেঙে যাবে। ” ‘ষড়যন্ত্র চলছে’—ফারুকের অভিযোগ ফারুক দাবি করেন, দুর্নীতি দমন কমিশন (দুদক) বোর্ডে তদন্ত শুরুর পর থেকেই তার বিরুদ্ধে ষড়যন্ত্র চলছে।  তার ভাষায়, “তৃতীয় বিভাগের বাছাই ক্রিকেটে অনিয়মে কয়েকজন পরিচালকের সম্পৃক্ততা দুদকের তদন্তেই প্রমাণিত হয়েছে।  বিপিএলে নতুন টিকিট বিক্রির পদ্ধতি চালু করে অপচয় রোধ করেছি।  অথচ এক পরিচালক পুরনো দুর্নীতিপূর্ণ পদ্ধতি ফিরিয়ে আনতে চেয়েছিলেন।  আমি বাধা দিয়েছি, তাই আজ তারা আমার বিরুদ্ধে ষড়যন্ত্র করছে। ” পদত্যাগ করবেন না ফারুক গত বুধবার রাতে যুব ও ক্রীড়া উপদেষ্টা আসিফ মাহমুদ সজীব ভূঁইয়ার সঙ্গে বৈঠকে বসেন ফারুক আহমেদ।  সেখানে তাকে বলা হয়, সরকার আর তাকে সভাপতি হিসেবে দেখতে চায় না।  তবে কোনো ব্যর্থতা বা সুনির্দিষ্ট কারণ দেখানো হয়নি। ফারুক বলেন, “আমাকে বলা হয়েছে সরকারের ওপরমহল আমাকে চায় না।  এখন ওপরমহল মানে কারা, সেটা আপনারাই বুঝে নিন।  আমি তো নিজে এই পদ চাইনি, আমাকে ডেকে এনে বসানো হয়েছে।  এখন সরাতে হলে কারণও দেখানো উচিত। ” সম্ভাব্য সমাধান শনিবারের বৈঠকে? সূত্র বলছে, শনিবার বিসিবি পরিচালনা পর্ষদের বৈঠকে বিষয়টি চূড়ান্ত রূপ নিতে পারে।  সেখানে যদি নতুন সভাপতির প্রস্তাব উঠে এবং অধিকাংশ পরিচালক সেটি সমর্থন করেন, তবে ফারুক আহমেদকে বিদায় নিতে হতে পারে।  আলোচনায় আছেন সাবেক অধিনায়ক ও আইসিসির উন্নয়ন কর্মকর্তা আমিনুল ইসলাম বুলবুল। এমএইচএম"
https://www.banglanews24.com/climate-nature/news/bd/1527593.details,"ঢাকা: ভারী বৃষ্টিতে দেশের উত্তর ও উত্তর-পূর্ব এবং পূর্ব-মধ্যাঞ্চলের ১১ জেলায় বন্যা পরিস্থিতির সৃষ্টি হতে পারে। বৃহস্পতিবার (২৯ মে) এমন পূর্বাভাস দিয়েছে পানি উন্নয়ন বোর্ডের (পাউবো) বন্যা পূর্বাভাস ও সতর্কীকরণ কেন্দ্র। পাউবোর নির্বাহী প্রকৌশলী সরদার উদয় রায়হান জানিয়েছেন, আগামী দুদিন চট্টগ্রাম বিভাগের গোমতী, মুহুরী ও ফেনী ইত্যাদি নদীসমূহের পানির সমতল বৃদ্ধি পেতে পারে; এবং এ সময় মুহুরী নদীর পানির সমতল বিপৎসীমা অতিক্রম করতে পারে।  এ সময়ে ফেনী জেলার মুহুরী নদীর সংলগ্ন নিম্নাঞ্চলে বন্যা পরিস্থিতি সৃষ্টি হওয়ার ঝুঁকি রয়েছে। এদিকে সিলেট ও ময়মনসিংহ বিভাগের সারিগোয়াইন, যাদুকাটা, মনু, ধলাই, খোয়াই ও সোমেশ্বরী নদীসমূহের পানির সমতল আগামী তিন দিন বৃদ্ধি পেতে পারে এবং এ সময়ে নদীসমূহের পানির সমতল বিপৎসীমা অতিক্রম করতে পারে।  এ সময়ে সিলেট, সুনামগঞ্জ, মৌলভীবাজার, হবিগঞ্জ ও নেত্রকোনা জেলায় উক্ত নদীসমূহের সংলগ্ন নিম্নাঞ্চলে বন্যা পরিস্থিতি সৃষ্টি হওয়ার ঝুঁকি রয়েছে। এছাড়া রংপুর বিভাগের তিস্তা, ধরলা ও দুধকুমার নদীসমূহের পানির সমতল আগামী তিন দিন বৃদ্ধি পেতে পারে; এবং তিস্তা নদী সতর্কসীমায় প্রবাহিত হতে পারে।  এতে রংপুর, নীলফামারী, লালমনিরহাট, গাইবান্ধা ও কুড়িগ্রামের নিম্নাঞ্চল প্লাবিত হতে পারে। ইইউডি/আরআইএস"
https://www.banglanews24.com/national/news/bd/1527589.details,"খুলনা: বঙ্গোপসাগরে সৃষ্টি হওয়া নিম্নচাপটি গভীর নিম্নচাপে পরিণত হওয়ার প্রভাবে খুলনায় বৃষ্টি ও ঝোড়ো হাওয়া বইছে।  নদ-নদীর পানি স্বাভাবিকের চেয়ে বেড়েছে। বৃহস্পতিবার (২৯ মে) সকাল থেকেই খুলনায় হালকা থেকে মাঝারি বৃষ্টির পাশাপাশি বইছে ঝোড়ো হাওয়া।  স্বাভাবিক জোয়ারের তুলনায় আড়াই থেকে তিন ফুট উচ্চতার জলোচ্ছ্বাসে প্লাবিত হয়েছে বিশ্ব ঐতিহ্য সুন্দরবন।                                          সুন্দরবনের দুবলার চরে স্বাভাবিকের তুলনায় তিন ফুট পানি বেড়েছে।  আর সুন্দরবনের করমজলে পানি বেড়েছে আড়াই ফুট।  এতে সুন্দরবনের বিস্তীর্ণ এলাকা প্লাবিত হয়েছে। আবহাওয়া অধিদপ্তর জানিয়েছে, উত্তরপশ্চিম বঙ্গোপসাগর ও তৎসংলগ্ন এলাকায় অবস্থানরত গভীর নিম্নচাপটি আরও উত্তর দিকে অগ্রসর হয়ে সাগরদ্বীপ ও খেপুপাড়ার কাছ দিয়ে পশ্চিমবঙ্গ-বাংলাদেশ উপকূল অতিক্রম শুরু করেছে।  এটি আরও উত্তর দিকে অগ্রসর হয়ে আজ সন্ধ্যা নাগাদ উপকূল অতিক্রম সম্পন্ন করতে পারে এবং ক্রমান্বয়ে দুর্বল হতে পারে। নিম্নচাপের প্রভাবে উত্তর বঙ্গোপসাগর, বাংলাদেশের উপকূলীয় এলাকা এবং সমুদ্র বন্দরসমূহের ওপর দিয়ে দমকা/ঝোড়ো হাওয়া বয়ে যেতে পারে।  বর্তমানে গভীর নিম্নচাপের কারণে কেন্দ্রের ৪৮ কিলোমিটারের মধ্যে বাতাসের একটানা সর্বোচ্চ গতিবেগ ঘণ্টায় ৫০ কিলোমিটার, যা দমকা অথবা ঝোড়ো হাওয়া আকারে ৬০ কিলোমিটার পর্যন্ত বাড়ছে।  গভীর নিম্নচাপের কারণে কেন্দ্রের নিকটবর্তী এলাকায় সাগর উত্তাল রয়েছে। এদিকে নদ-নদীতে জোয়ারের পানি বাড়ায় খুলনার উপকূল অঞ্চলের ঝুঁকিপূর্ণ বেড়িবাঁধ নিয়ে শঙ্কিত হয়ে পড়েছেন স্থানীয়রা। বৃষ্টিতে সবচেয়ে বেশি বিপাকে পড়েছেন খুলনার ডুমুরিয়া উপজেলার খর্নিয়া সাপ্তাহিক পশুর হাটে গরু নিয়ে আসা বেপারিরা।  দিনভর অপেক্ষা করেও মেলেনি ক্রেতা। খুলনা আবহাওয়া অফিসের সহকারী আবহাওয়াবিদ মো. মিজানুর রহমান বাংলানিউজকে বলেন, নিম্নচাপের প্রভাবে খুলনায় দিনভর বৃষ্টি ও বৈরি আবহাওয়া বিরাজ করেছে।  বৃহস্পতিবার ভোর ৬টা থেকে সন্ধ্যা ৬টা পর্যন্ত খুলনায় ৭ দশমিক ৮ মিলিমিটার বৃষ্টিপাত রেকর্ড করা হয়েছে।  চট্টগ্রাম, কক্সবাজার, মোংলা ও পায়রা সমুদ্র বন্দরসমূহকে তিন নম্বর স্থানীয় সতর্কতা সংকেত দেখিয়ে যেতে বলা হয়েছে। এসআরএম/আরআইএস"
https://www.banglanews24.com/national/news/bd/1527581.details,"ঢাকা: মালয়েশিয়ার সাবেক প্রধানমন্ত্রী মাহাথির মোহাম্মদকে তার জন্মশতবার্ষিকীর অগ্রিম শুভেচ্ছা জানিয়েছেন প্রধান উপদেষ্টা অধ্যাপক মুহাম্মদ ইউনূস। বৃহস্পতিবার (২৯ মে) এ শুভেচ্ছাবার্তা জানান প্রধান উপদেষ্টা। মাহাথির মোহাম্মদের জন্মশতবার্ষিকী উদযাপিত হবে আগামী জুলাই মাসে।                                          তিনি আগামী ১০ জুলাই ১০০ বছর পূর্ণ করবেন।  এই উপলক্ষে মাহাথির মোহাম্মদ টোকিওর ইম্পেরিয়াল হোটেলে অনুষ্ঠিতব্য নিক্কেই ফোরাম ‘ফিউচার অব এশিয়া’ অনুষ্ঠানে প্রধান উপদেষ্টাকে তাদের দীর্ঘদিনের বন্ধুত্ব স্মরণ করার জন্য আমন্ত্রণ জানিয়েছেন। প্রধান উপদেষ্টা মাহাথিরকে শুভেচ্ছা জানিয়ে বলেন, আমি আপনাকে অগ্রিম ১০০তম জন্মদিনের শুভেচ্ছা জানাচ্ছি।  মাহাথির মোহাম্মদ ১৯৮১ থেকে ২০০৩ পর্যন্ত এবং ২০১৮ থেকে ২০২০ পর্যন্ত মালয়েশিয়ার প্রধানমন্ত্রী হিসেবে দায়িত্ব পালন করেছেন। ৪০ মিনিটের বৈঠকে তারা আসিয়ানের সদস্যপদে বাংলাদেশের আগ্রহ, রোহিঙ্গা প্রত্যাবাসনসহ পারস্পরিক স্বার্থের বিভিন্ন বিষয় নিয়ে আলোচনা করেন।  উল্লেখযোগ্য বিষয় হলো, বাংলাদেশ কয়েক বছর আগে আসিয়ানের সেক্টরাল ডায়ালগ পার্টনার হওয়ার জন্য আবেদন করেছিল।  মালয়েশিয়া বর্তমানে আসিয়ানের সভাপতির দায়িত্ব পালন করছে। প্রধান উপদেষ্টা মাহাথিরকে বলেন, আসিয়ানের পূর্ণ সদস্য হতে আমাদের মালয়েশিয়ার সমর্থন প্রয়োজন।  তিনি মাহাথিরের প্রধানমন্ত্রীত্বকালে আসিয়ানকে একটি শক্তিশালী আঞ্চলিক সংস্থা হিসেবে প্রতিষ্ঠায় তার গুরুত্বপূর্ণ অবদানের কথা উল্লেখ করেন। প্রধান উপদেষ্টা আরও বলেন, মালয়েশিয়ায় বিপুল সংখ্যক বাংলাদেশি কর্মসংস্থানের সুযোগ পেয়েছে, এজন্য বাংলাদেশ কৃতজ্ঞ।  দেশের প্রায় প্রতিটি গ্রামে মানুষ মালয়েশিয়ার কথা জানে, কারণ সেখান থেকে মানুষ দেশে ফেরে কাজ করে। জবাবে মাহাথির বলেন, অনেক বাংলাদেশি মালয়েশিয়ায় ব্যবসা স্থাপন করেছে এবং উদ্যোক্তা হিসেবে সফলতা অর্জন করছে।  তিনি তার ‘লুক ইস্ট’ নীতির কথা স্মরণ করে বলেন, এই নীতির কারণে মালয়েশিয়া উন্নতি করেছে, এবং বাংলাদেশকেও একই ধরনের নীতি গ্রহণের আহ্বান জানান। প্রধান উপদেষ্টা বলেন, বাংলাদেশ ইন্দোনেশিয়ার সঙ্গে বাণিজ্য ও দ্বিপক্ষীয় সম্পর্ক জোরদার করতে চায়।  তিনি রোহিঙ্গা সংকট সমাধানে মাহাথিরকে তার প্রভাব কাজে লাগানোর অনুরোধ জানান এবং বাংলাদেশ সফরের আমন্ত্রণ জানান। মাহাথির বলেন, তিনি শুধুমাত্র তখনই সফর করবেন, যদি তার চিকিৎসকরা অনুমতি দেন।  বর্তমানে স্বাস্থ্যগত কারণে তার ভ্রমণ সীমিত করা হয়েছে। এসকে/এমজে"
https://www.banglanews24.com/cricket/news/bd/1527577.details,"বাংলাদেশ ক্রিকেট বোর্ডের (বিসিবি) সভাপতি ফারুক আহমেদের ওপর অনাস্থা জানিয়েছেন বোর্ডের ৮ জন পরিচালক।  তারা ইতোমধ্যেই জাতীয় ক্রীড়া পরিষদে এ বিষয়ে একটি লিখিত চিঠি পাঠিয়েছেন বলে জানা গেছে। পরিচালকদের কেউ কেউ সন্ধ্যার দিকেও এ নিয়ে গণমাধ্যমের সঙ্গে সরাসরি কিছু বলতে চাননি।  কেউ কেউ ‘নো কমেন্টস’ বলে এড়িয়ে গেছেন।                                          এক পরিচালক অবশ্য স্পষ্ট করেই বলেন, “নো কমেন্ট মানেই বুঝে নেন, এমন কিছু হয়েছে।  আকরাম খান ছাড়া আমরা বাকি সবাই অনাস্থা জানিয়েছি। ” পরে সেই আলোচিত চিঠিটি প্রকাশ্যে আসে, যেখান থেকে জানা যায়, বোর্ড পরিচালকদের মধ্যে অনাস্থা জানিয়ে চিঠি লিখেছেন- নাজমুল আবেদীন ফাহিম, ফাহিম সিনহা, মো. সাইফুল আলম স্বপন চৌধুরী, মাহবুব উল আলম, ইফতেখার রহমান মিঠু, কাজী ইনাম আহমেদ, মো. মনজুর আলম ও মো. সালাহউদ্দিন চৌধুরী।  একমাত্র আকরাম খান স্বাক্ষর করেননি। পদত্যাগে অনড়, ষড়যন্ত্রের অভিযোগ ফারুকের তবে এই অনাস্থা বা রাজনৈতিক চাপের মধ্যেও পদত্যাগ করতে নারাজ ফারুক আহমেদ।  তার যুক্তি, তিনি একজন নির্বাচিত সভাপতি, আর কোনো সুনির্দিষ্ট ব্যর্থতা না দেখালে পদত্যাগের প্রশ্নই ওঠে না। “আমাকে আমার ব্যর্থতার কথা বলতো, তাহলে বুঝতাম কোথায় ভুল করেছি।  কিন্তু কিছুই তো বলা হয়নি।  শুধু বলা হচ্ছে, ওপরমহল আমাকে চায় না।  তাহলে আমি কেন পদত্যাগ করব?” —বলেন ফারুক। তিনি আরও দাবি করেন, তাকে সরাতে ষড়যন্ত্র চলছে এবং এই ষড়যন্ত্রের সূত্রপাত দুর্নীতি দমন কমিশন (দুদক) বোর্ডে হস্তক্ষেপ করার পর থেকেই।  ফারুকের ভাষায়, “তৃতীয় বিভাগের বাছাই ক্রিকেটে অনিয়মের তদন্তে বোর্ড পরিচালকদের একাংশের সম্পৃক্ততা প্রমাণ হয়েছে।  বিপিএলে নতুন টিকিট বিক্রির পদ্ধতিতে অপচয় রোধ করেছি, অথচ বোর্ডের একজন পরিচালক আবার পুরনো দুর্নীতিপূর্ণ পদ্ধতি ফিরিয়ে আনতে চেয়েছিলেন।  আমি বাধা দিয়েছি।  এখন তারাই ষড়যন্ত্র করছেন। ” সরকারের অনিচ্ছা, কিন্তু ফারুকের সায় নেই গত বুধবার রাতে ক্রীড়া উপদেষ্টা আসিফ মাহমুদ সজীব ভূঁইয়ার সঙ্গে বৈঠকের পর ফারুক আহমেদ প্রথম বুঝতে পারেন যে সরকার তাকে আর সভাপতি হিসেবে রাখতে চায় না।  কিন্তু এই সিদ্ধান্তের পিছনে সরকার কোনো নির্দিষ্ট ব্যর্থতা বা ক্রিকেটীয় কারণ দেখায়নি। ফারুক বলেন, “স্বাভাবিকভাবেই আমার প্রশ্ন ছিল—কেন আমাকে সরিয়ে দিতে চাচ্ছে সরকার? ক্রীড়া উপদেষ্টা বলেছেন, আমাকে নাকি সরকারের ওপরমহল আর পছন্দ করছে না।  এখন ওপরমহল মানে কারা, সেটা আপনারাই বুঝে নিন। ” তবে সরকার বা পরিচালকদের চাপ থাকলেও নিজের অবস্থান থেকে সরছেন না তিনি, “আমি তো এই পদ চাইনি, কারো দরজায় যাইনি।  আমাকে ডেকে এনে সভাপতি করা হয়েছিল।  এখন সরাতে হলে সুনির্দিষ্ট কারণও বলা উচিত। ” বোর্ডের কয়েকজন পরিচালকের ইঙ্গিত অনুযায়ী, শনিবার বিসিবি পরিচালনা পর্ষদের এক গুরুত্বপূর্ণ বৈঠকে এ বিষয়ে চূড়ান্ত কিছু সিদ্ধান্ত হতে পারে।  সেখানে যদি নতুন কারো নাম প্রস্তাব করা হয় এবং বোর্ডের অধিকাংশ সদস্য তাতে একমত হন, তাহলে ফারুক আহমেদকে সভাপতির পদ ছাড়তে হতে পারে। এমএইচএম"
https://www.banglanews24.com/election-comission/news/bd/1527573.details,"ঢাকা: আগামী জুলাই মাস থেকে জাপানে প্রবাসীদের বাংলাদেশিদের ভোটার করে নেওয়ার কার্যক্রম শুরু করবে নির্বাচন কমিশন (ইসি)।  এক্ষেত্রে প্রধান উপদেষ্টা তার টোকিও সফরে বিষয়টির ঘোষণা দেওয়ার কথা রয়েছে। ইসির জাতীয় পরিচয় নিবন্ধন (এনআইডি) অনুবিভাগের মহাপরিচালক এসএম হুমায়ুন কবীর বিষয়টি নিশ্চিত করেছেন।  তিনি বলেন, আগামী ১৫ জুলাই থেকে জাপানে ভোটার কার্যক্রম শুরু করার উদ্যোগ নিয়েছি।                                          প্রধান উপদেষ্টা দেশটিতে সফরে রয়েছেন।  তিনি সেখানে বিষয়টি ঘোষণা করার কথা রয়েছে। বর্তমানে নয়টি দেশের ১৬টি স্টেশনে দূতাবাসের মাধ্যমে ভোটার কার্যক্রম পরিচালনা করছে সংস্থাটি।  দেশগুলো হলো-সংযুক্ত আরব আমিরাত, সৌদি আরব, যুক্তরাজ্য, ইতালি, কুয়েত, কাতার, মালয়েশিয়া, অস্ট্রেলিয়া ও কানাডা।  এসব দেশ থেকে ৪৫ হাজারের বেশি আবেদন জমা পড়েছে।  এদের মধ্যে ১৯ হাজারের বেশি বাংলাদেশিকে ভোটার করে নিয়েছে ইসি। প্রায় ৪০টি দেশে দেড় কোটির মতো বাংলাদেশি রয়েছে, যাদের ভোটাধিকার প্রয়োগ ও এনআইডি পাওয়ার সুবিধার্থে প্রবাসে ভোটার কার্যক্রমের উদ্যোগ নিয়েছে কমিশন। ইইউডি/জেএইচ"
https://www.banglanews24.com/national/news/bd/1527569.details,"ঢাকা: গভীর নিম্নচাপের কারণে সকাল থেকেই রাজধানীরসহ সারাদেশে অবিরাম বৃষ্টি হচ্ছে।  বৃষ্টির কারণে রাজধানীতে সৃষ্টি হয়েছে যানজট। বৃহস্পতিবার (২৯ মে) রাজধানীর নিম্ন আয়ের মানুষের ভোগান্তির চিত্র তুলে ধরেছেন বাংলানিউজটোয়েন্টিফোর.কমের স্টাফ ফটো করেসপন্ডেন্ট শাকিল আহমেদ। ডেমরা স্টাফ কোয়ার্টার এলাকায় গাড়ির জন্য মাথায় ছাতা ধরে অপেক্ষমাণ যাত্রীরা। রাজধানীর সাঁতারকুলে পশুরহাটে নেই ক্রেতা। ছাতা মাথায় ধরে গন্তব্যে যাচ্ছেন সাধারণ মানুষ। বৃষ্টি উপভোগ করছে শিশু-কিশোররা মোটরসাইকেল নিয়ে বৃষ্টিতে ভিজে গন্তব্যে যাচ্ছেন এক ব্যক্তি। অবিরাম বৃষ্টিতে চলছে যানবাহন। সারাদিন বৃষ্টিতে ফুটপাতের দোকান খুলতে পারেননি দোকানিরা। বৃষ্টির কারণে পশুরহাটে ক্রেতা না আসায় হতাশায় পড়েছেন ব্যবসায়ীরা।  
আরবি"
https://www.banglanews24.com/entertainment/news/bd/1527565.details,"শুক্রবার (৩০ মে স্টার) সিনেপ্লেক্সে মুক্তি পেতে যাচ্ছে ডিজনির লাইভ-অ্যাকশন সায়েন্স ফিকশন কমেডি সিনেমা ‘লিলো অ্যান্ড স্টিচ’।  ২০০২ সালের অ্যানিমেটেড ক্লাসিকের পুনঃনির্মাণ এটি। নতুন সংস্করণটি মূল গল্পের আবেগ ও বার্তা বজায় রেখে আরও আধুনিক রূপে উপস্থাপন করা হয়েছে।  মার্কিন নির্মাতা ডিন ফ্লেইশার ক্যাম্প সিনেমাটি পরিচালনা করেছেন। গেল ২৩ মে আন্তর্জাতিকভাবে মুক্তি পেয়েছে এটি।  মুক্তির প্রথম সপ্তাহেই সিনেমাটি যুক্তরাষ্ট্রে ১৮৩ মিলিয়ন এবং বিশ্বব্যাপী ৩৪১ মিলিয়ন ডলার আয় করেছে।  তবে, কিছু সমালোচক মূল অ্যানিমেটেড সংস্করণের গভীরতা ও আবেগঘন মুহূর্তগুলোর অভাব অনুভব করেছেন।  বিশেষ করে, স্টিচের চরিত্রকে কমিক রিলিফে পরিণত করা এবং মূল গল্পের কিছু গুরুত্বপূর্ণ অংশ পরিবর্তন করায় ভক্তদের মধ্যে মিশ্র প্রতিক্রিয়া দেখা গেছে। মূল চলচ্চিত্রের প্রধান ভিলেন ক্যাপ্টেন গ্যান্টুকে এই সংস্করণে অন্তর্ভুক্ত করা হয়নি।  পরিবর্তে ড. জুম্বাকে ভিলেন চরিত্রে উপস্থাপন করা হয়েছে, যিনি স্টিচকে পুনরুদ্ধার করতে চান।  নতুন চরিত্র হিসেবে টুটু নামের এক বৃদ্ধা প্রতিবেশীকে যুক্ত করা হয়েছে, যিনি লিলো ও নানির জীবনে গুরুত্বপূর্ণ ভূমিকা পালন করেন।  সিনেমার কেন্দ্রীয় চরিত্র ছয় বছর বয়সী হাওয়াইয়ান মেয়ে লিলো পেলেকাই, যিনি হুলা নৃত্য ও সার্ফিং ভালোবাসেন। গল্পে দেখা যাবে, গ্যালাক্সির এক দূরবর্তী গ্রহে, বিজ্ঞানী ড. জুম্বা জুকিবা অবৈধ জেনেটিক পরীক্ষার মাধ্যমে একটি শক্তিশালী ও ধ্বংসাত্মক প্রাণী এক্সপেরিমেন্ট ৬২৬ (পরবর্তীতে স্টিচ নামে পরিচিত) তৈরি করেন।  ৬২৬ পালিয়ে গিয়ে হাওয়াইয়ের কাউআই দ্বীপে অবতরণ করে।  সেখানে, একাকী ও বিদ্রোহী স্বভাবের হাওয়াইয়ান মেয়ে লিলো পেলেকাই তাকে একটি কুকুর ভেবে দত্তক নেয় এবং নাম দেয় ‘স্টিচ’। লিলো ও তার বড় বোন নানি তাদের পরিবার হারানোর পর একসাথে বসবাস করে।  নানি লিলোর দেখাশোনা করে, তবে সামাজিক কর্মী মিসেস কেকোয়া তাদের পারিবারিক পরিস্থিতি নিয়ে উদ্বিগ্ন।  স্টিচের উপস্থিতি তাদের জীবনে অপ্রত্যাশিত পরিবর্তন আনে।  স্টিচের নির্মাতা ড. জুম্বা ও তার সঙ্গী প্লিকলি তাকে পুনরুদ্ধার করতে পৃথিবীতে আসে, যা লিলো ও নানির জীবনে আরও জটিলতা সৃষ্টি করে। সিনেমার শেষভাগে, স্টিচ নিজের আত্মত্যাগের মাধ্যমে লিলোকে বাঁচায় এবং তার পরিবর্তনের প্রমাণ দেয়।  গ্র্যান্ড কাউন্সিলওম্যান স্টিচের এই পরিবর্তন দেখে তাকে পৃথিবীতে থাকার অনুমতি দেয় এবং জুম্বাকে পুনরায় গ্রেফতার করে। এনএটি"
https://www.banglanews24.com/economics-business/news/bd/1527445.details,"ঢাকা: আগামী ১ জুন থেকে বাজারে আসছে এক হাজার, ৫০ ও ২০ টাকা মূল্যমানের নতুন নোট।  নতুন এই নোটে শেখ মুজিবুর রহমানের ছবি থাকবে না। গভর্নর আহসান এইচ মনসুরের সই করা নতুন ডিজাইন ও সিরিজের এসব নোট প্রাথমিকভাবে বাংলাদেশ ব্যাংকের মতিঝিল অফিস থেকে এবং পরে বাংলাদেশ ব্যাংকের অন্যান্য অফিস থেকে ইস্যু করা হবে। বৃহস্পতিবার (২৯ মে) বাংলাদেশ ব্যাংক এক বিজ্ঞপ্তিতে এসব তথ্য জানিয়েছে।                                          এসব নোটের ডিজাইন ও নিরাপত্তা বৈশিষ্ট্য জানিয়েছে কেন্দ্রীয় ব্যাংক। এক হাজার টাকার নোটে জলছাপ হিসেবে একপাশে বামদিকে জাতীয় স্মৃতিসৌধ এবং পেছনে জাতীয় সংসদ ভবনের মুদ্রিত ছবি রয়েছে।  এ ছাড়া ৫০ টাকার নোটে আহসান মঞ্জিল ও শিল্পাচার্য জয়নুল আবেদিনের বিখ্যাত চিত্রকর্ম ‘সংগ্রাম’ মুদ্রিত রয়েছে। এদিকে ২০ টাকার নোটে রয়েছে দিনাজপুরের কান্তজিউ মন্দির এবং নওগাঁর পাহাড়পুর বৌদ্ধবিহারের মুদ্রিত ছবি।  এসব নোটে জলছাপ হিসেবে ‘রয়েল বেঙ্গল টাইগার এর মুখ’ এবং ‘বাংলাদেশ ব্যাংকের মনোগ্রাম’ রয়েছে। 
 
এ সকল মূল্যমানের নতুন নোটের পাশাপাশি বর্তমানে প্রচলিত সব কাগজের নোট এবং ধাতব মুদ্রাও যথারীতি চালু থাকবে।  মুদ্রা সংগ্রাহকদের চাহিদার বিষয়টি বিবেচনা করে নিয়মিত নোটের পাশাপাশি এক হাজার, ৫০ ও ২০ টাকা মূল্যমানের নমুনা নোট (যা বিনিময়যোগ্য নয়) মুদ্রণ করা হয়েছে; যা মিরপুরের টাকা জাদুঘর থেকে নির্ধারিত মূল্যে সংগ্রহ করা যাবে। আরএইচ"
https://www.banglanews24.com/national/news/bd/1527561.details,"ঢাকা: রাজশাহীর সারদায় সংযুক্ত ডিআইজি মো. সাইফুল ইসলামকে সাময়িক বরখাস্ত করা হয়েছে। বৃহস্পতিবার (২৯ মে) স্বরাষ্ট্র মন্ত্রণালয়ের জননিরাপত্তা বিভাগের এক প্রজ্ঞাপন থেকে এ তথ্য জানা গেছে। বুধবার (২৮ মে) রাষ্ট্রপতির আদেশক্রমে স্বরাষ্ট্র মন্ত্রণালয়ের জ্যেষ্ঠ সচিব নাসিমুল গনির স্বাক্ষরিত প্রজ্ঞাপনে এ আদেশ দেওয়া হয়। এতে বলা হয়, রাজশাহীর সারদায় সংযুক্ত ডিআইজি, সিএমপির সাবেক পুলিশ কমিশনার (বর্তমানে ওএসডির আদেশপ্রাপ্ত) মো. সাইফুল ইসলামকে সিএমপির চান্দগাঁও থানার মামলায় গত ১১ ফেব্রুয়ারি গ্রেপ্তার করা হয়।                                          বর্তমানে তিনি জেল হাজতে রয়েছেন। এতে আরও বলা হয়, সাইফুল ইসলামকে সরকারি চাকরি আইন, ২০১৮- এর বিধান অনুযায়ী ১১ ফেব্রুয়ারি থেকে সরকারি চাকরি থেকে সাময়িক বরখাস্ত করা হলো।  সাময়িক বরখাস্তকালীন সময়ে তিনি খোরপোষ ভাতা প্রাপ্য হবেন। প্রসঙ্গত, গত বছরের ৪ জুলাই চট্টগ্রাম মেট্রোপলিটন পুলিশের (সিএমপি) কমিশনার হিসেবে যোগ দিয়েছিলেন মো. সাইফুল ইসলাম।  এর আগে, তিনি এমআরটি পুলিশের ডিআইজি হিসেবে কর্মরত ছিলেন। এমএমআই/আরআইএস"
https://www.banglanews24.com/national/news/bd/1527065.details,"ঈদুল আজহা উপলক্ষে ৪০০ গরু কোরবানির কর্মসূচি স্থগিত করেছে জাহেদী ফাউন্ডেশন।  সন্ত্রাসী হুমকির প্রেক্ষিতে এ সিদ্ধান্ত নেওয়া হয়েছে বলে জানিয়েছে সংস্থাটি। বুধবার (২৮ মে) রাজধানীর মহাখালীতে অবস্থিত সংস্থাটির কার্যালয় থেকে পাঠানো এক বিজ্ঞপ্তিতে এ তথ্য জানানো হয়েছে। বিজ্ঞপ্তিতে বলা হয়, জাহেদী ফাউন্ডেশন প্রতিবছর ঝিনাইদহে অস্বচ্ছল পরিবারের মাঝে রমজান মাসে খাদ্যসামগ্রী এবং কোরবানির  ঈদে মাংস বিতরণ করে আসছে।                                          ফাউন্ডেশনের এ কর্মসূচি শুধু ঝিনাইদহেই নয়, বরং সারা দেশে প্রশংসা কুড়িয়েছে।  এরই ধারাবাহিকতায় এ বছর রমজান মাসে প্রায় ৫০ হাজার পরিবারের মাঝে খাদ্যসামগ্রী বিতরণ করা হয়েছে।  এ ছাড়া আগামী ঈদে মাংস বিতরণের জন্য ৪০০টি গরু কোরবানির উদ্যোগ নেওয়া হয়। এরই মধ্যে গরু কেনা ও স্থানীয় কসাইদের সঙ্গে চুক্তিও করা হয়েছে।  কিন্তু কর্মসূচির প্রস্তুতি চলার সময় ২৭ মে দুপুরে ২৪/২৫টি মোটলসাইকেল যোগে প্রায় ৫০ জনের বেশি ‘সন্ত্রাসী’ প্রস্তুতিস্থলে আসে।  হকিস্টিকসহ দেশীয় অস্ত্রে সজ্জিত হয়ে তারা মাংস বিতরণের নির্ধারিত স্থান ঝিনাইদহের কিংশুক ইটভাটায় মহড়া দেয়।  এ সময় ডেকোরেটরের কাজ বন্ধসহ এই কর্মসূচি না করতে হুমকি দিয়ে যায়। এ ঘটনার প্রেক্ষিতে নিরাপত্তাজনিত কারণে আপাতত মাংস বিতরণ কর্মসূচি স্থগিত করা হয়েছে।  তবে স্থানীয় প্রশাসনের সঙ্গে আলোচনা করে পরবর্তী সিদ্ধান্ত নেওয়া হবে বলে জাহেদী ফাউন্ডেশনের বিজ্ঞপ্তিতে জানানো হয়েছে। এসএমএকে/এমজেএফ"
https://www.banglanews24.com/politics/news/bd/1527061.details,"ইসলামী ছাত্রশিবিরের ঢাকা বিশ্ববিদ্যালয় শাখা কমিটির আত্মপ্রকাশের পর এবার প্রকাশ্যে এসেছে ইসলামী ছাত্রীসংস্থা। বুধবার (২৮ মে) ঢাকা বিশ্ববিদ্যালয়ের উপাচার্য অধ্যাপক নিয়াজ আহমেদ খানের কাছে ছাত্রীসংস্থার সদস্যরা বিভিন্ন সমস্যার সমাধান চেয়ে স্মারকললিপি দিয়েছেন। এ সময় তারা নারী শিক্ষার্থীদের নিরাপত্তা জোরদারকরণ, পুষ্টিকর ও স্বাস্থ্যসম্মত খাবারের সহজলভ্যতা, নারী শিক্ষার্থীদের পর্যাপ্ত কমনরুম, নামাজরুম ও ওজু খানার ব্যবস্থা, মাতৃত্বকালীন সময়ে সহযোগিতা, আবাসন সংকট নিরসন, অনাবাসিক শিক্ষার্থীদের জরুরি প্রয়োজনে হলে প্রবেশের অনুমতি, যৌন হয়রানি মুক্ত ক্যাম্পাস, হলভিত্তিক মেডিসিনের সুব্যবস্থাসহ বেশকিছু বিষয়ে উপাচার্যের সঙ্গে আলোচনা করেছেন। ইসলামী ছাত্রীসংস্থার ঢাকা বিশ্ববিদ্যালয় শাখার সভানেত্রী সাবিকুন্নাহার তামান্না বলেন, ফ্যাসিস্ট সরকারের আমলে নির্যাতন নিপীড়নের কারণে দীর্ঘদিন ক্যাম্পাসে সাংগঠনিক কার্যক্রম পরিচালনা করা সম্ভব হয়নি।                                          ৫ আগস্ট পরবর্তী সময়ে কেন্দ্রীয় নির্দেশনার আলোকে ক্যাম্পাসে আমরা কাজ শুরু করার চেষ্টা করেছি।  এই সময়ের মাঝে ঢাকা বিশ্ববিদ্যালয়ে ছাত্রীসংস্থার প্রাথমিক কাঠামো গঠন সম্ভব হয়েছে।  বর্তমানে শাখা সভানেত্রী ও সেক্রেটারির দায়িত্ব প্রদানের মাধ্যমে সাংগঠনিক কার্যক্রম শুরু হয়েছে। ঢাকা বিশ্ববিদ্যালয় শাখার সেক্রেটারি আফসানা আক্তার বলেন, নারী শিক্ষার্থীদের জন্য একটি নিরাপদ, স্বাস্থ্যসম্মত ও সম্মানজনক পরিবেশ তৈরির লক্ষ্যে ঢাবি প্রাশাসন দ্রুততম সময়ের মাঝে কার্যকরী ব্যবস্থা নেবে বলে আশা করি।  নারী শিক্ষার্থীদের অধিকার ও কল্যাণের জন্য বাংলাদেশ ইসলামী ছাত্রীসংস্থা অতীতে অগ্রগামী ভূমিকা পালন করেছে।  সামনের দিনগুলোতেও নারীদের ন্যায্য দাবি ও অধিকার আদায়ে এই ভূমিকা অব্যাহত থাকবে। এফএইচ/এমজেএফ"
https://www.banglanews24.com/economics-business/news/bd/1527221.details,"ঢাকা: বাংলাদেশ জুয়েলার্স অ্যাসোসিয়েশনের (বাজুস) সহসভাপতি মো. রিপনুল হাসানকে মিথ্যা ও হয়রানিমূলক মামলায় গ্রেপ্তারের প্রতিবাদে তীব্র ক্ষোভ ও নিন্দা জানিয়েছেন দেশের জুয়েলারি ব্যবসায়ীরা। একইসঙ্গে তাকে নিঃশর্ত মুক্তির দাবি জানিয়ে অনির্দিষ্টকালের জন্য সারা দেশের সব জুয়েলারি প্রতিষ্ঠান বন্ধ রাখার ঘোষণা দিয়েছে বাজুস। ব্যবসায়ীরা বলছেন, বাজুসের সহসভাপতি মো. রিপনুল হাসানকে মিথ্যা ও হয়রানিমূলক মামলায় অন্যায়ভাবে গ্রেপ্তার করা হয়েছে।  এটি জুয়েলারি শিল্পকে অস্থিতিশীল করার ষড়যন্ত্র।                                          আমরা তার নিঃশর্ত মুক্তি দাবি করছি।  মুক্তি না দেওয়া পর্যন্ত দেশের সব জুয়েলারি দোকান বন্ধ থাকবে। বাজুসের পক্ষ থেকে জানানো হয়, এই গ্রেপ্তারের ঘটনায় জুয়েলারি ব্যবসায়ীদের মধ্যে চরম উদ্বেগ ও অসন্তোষ তৈরি হয়েছে।  তারা সরকারের কাছে দ্রুত হস্তক্ষেপ করে বিষয়টির সুষ্ঠু সমাধান দাবি করেছেন। এদিকে, ঢাকার বিভিন্ন এলাকার দোকান ইতোমধ্যেই বন্ধ হয়ে গেছে বলে জানিয়েছেন সংশ্লিষ্ট ব্যবসায়ীরা।  তারা জানান, নেতৃত্বের ওপর এমন অমানবিক আচরণ কখনোই মেনে নেওয়া হবে না। এ ঘটনায় জুয়েলারি শিল্পে অস্থিরতা দেখা দিয়েছে, যা দেশের স্বর্ণ ব্যবসা ও অর্থনীতিতে নেতিবাচক প্রভাব ফেলতে পারে বলে মনে করছেন সংশ্লিষ্টরা। এর আগে বুধবার (২৮ মে) সন্ধ্যা সাড়ে ৭টার দিকে রাজধানীর তাঁতীবাজারে নিজ ব্যবসা প্রতিষ্ঠান থেকে রিপনুল হাসানকে গ্রেপ্তার করে আইনশৃঙ্খলা রক্ষাকারী বাহিনী। এসআইএস"
https://www.banglanews24.com/daily-chittagong/news/bd/1527313.details,"চট্টগ্রাম: চার্টার্ড অ্যাকাউন্ট্যান্ট উইলিয়াম সাইমন জ্যাকসকে সবাই চিনতো টোম রেইডার নামে।  যুক্তরাজ্যের লাইব্রেরি থেকে ১০ লাখ পাউন্ডেরও বেশি মূল্যের শত শত দুর্লভ বই চুরি করার দায়ে তিনি দুইবার দোষী সাব্যস্ত হয়েছিলেন, কারাবাস করেছেন ৭ বছর। তবে এবারের বই চুরির গল্পটা যুক্তরাজ্যের নয়, ঘটনা চট্টগ্রামের।  চোরের দলকে অবশ্য এজন্য কারাবাস করতে হয়নি এখনও। ২০২৪ সালের ডিসেম্বর থেকে চট্টগ্রামসহ দেশের বিভিন্ন স্থানে চালু হওয়া সেবা স্ট্রিট লাইব্রেরি প্রজেক্টের এখন করুণ দশা।  এই কর্মসূচির সঙ্গে যুক্ত কয়েকজনের সঙ্গে কথা বলে জানা গেছে, সড়কের পাশে থাকা খুঁটির সাথে বসানো বইয়ের বক্স ভেঙ্গে ফেলা হয়েছে, বই চুরি হয়ে গেছে অনেক জায়গায়।  ঢাকার ধানমণ্ডিতে স্ট্রিট লাইব্রেরি টিকেনি একমাসও।  একই অবস্থা খুলনা, সেন্টমার্টিন ও চট্টগ্রামের ফটিকছড়িতে।  ভাঙাচোরা বক্স মিলেছে ভাঙারির দোকানে। নগরে এখন তিনটি স্থানে সেবা স্ট্রিট লাইব্রেরি প্রজেক্টের বক্স আছে।  এসব বক্সে বই রেখে আসার সপ্তাহ না ঘুরতেই হাওয়া হয়ে যায়।  এই প্রজেক্টের উপদেষ্টা আরিফ মোর্শেদ বাংলানিউজকে বলেন, জামালখান, ডিসি হিল এবং সিআরবিতে খুঁটির সঙ্গে বক্স বসানো হয়েছে মানুষকে বইমুখি করার জন্য।  স্টিলের বক্সে তালা দেওয়া থাকে।  ছোট্ট গ্লাস সরিয়ে সেই বক্স থেকে নানান ধরনের বই নিয়ে পড়া যায়।  কিন্তু চোরের দল বক্সের গ্লাস ভেঙ্গে তালা চুরি করে, সঙ্গে বইও। তিনি বলেন, ‘বৃহস্পতিবার (২৯ মে) দেখা গেছে- ডিসি হিল এলাকার বক্স ভেঙ্গে সব বই চুরি হয়ে গেছে।  এভাবে বক্স ভেঙ্গে কি লাভ তাদের জানি না।  নিজেদের পকেটের টাকায় বই কিনে দেই, একটা বক্স তৈরি করতে অনেক টাকা খরচ হয়।  চট্টগ্রামের মানুষের জন্য বই নিয়ে কাজ করার ইচ্ছা থেকেই যুক্ত হয়েছিলাম সেবা স্ট্রিট লাইব্রেরি প্রজেক্টে।  প্রতি সপ্তাহে বই দিয়ে আসি, কিন্তু চুরি হয়ে যায়’। এই চোর চক্রে টোকাই, নেশাগ্রস্ত ভবঘুরে লোকের পাশাপাশি কিছু শিক্ষার্থীও যুক্ত বলে জানতে পেরেছেন সেবা স্ট্রিট লাইব্রেরি প্রজেক্ট সংশ্লিষ্টরা।  তারা বলছেন, শিক্ষার্থীরা বই পড়ার জন্য বাসায় নিয়ে যায়।  পরবর্তীতে আর ফেরত দিয়ে যায় না।  কেউ আবার না পড়লেও ইচ্ছে করেই বই চুরি করে। বইয়ের ডাকাত হিসেবে পরিচিত মার্কিনি স্টিফেন ব্লুমবার্গ ৩০ বছরে ২৩ হাজার ৫শটির বেশি বই চুরি করেছিলেন।  কিন্তু বিক্রি করেননি।  বিক্রি করলে পেতেন ৫ মিলিয়ন ডলারেরও বেশি।  তিনি বই পড়তেন আর জমাতেন। মনোরোগ বিশেষজ্ঞদের মতে, বই পড়ুয়াদের হরেক রকম অভ্যাস থাকে।  কেউ দ্রুত বই পড়তে পারে।  আবার কেউ পড়া শেষ হয়ে যাওয়ার ভয়ে সংগ্রহের বই পড়েই না।  লাইব্রেরি বা অন্যের বাড়ি থেকে বই চুরি করেছে, এমন মানুষের সংখ্যাও কম নয়।  এর মধ্যে টাকার অভাবে কিনতে পারছে না, এমন ব্যক্তি যেমন আছে তেমনি স্বভাবের কারণে বই চুরি করার প্রমাণও আছে।  যারা বই চুরি করে তাদের বলা হয় ‘বিবলিওক্লেপ্ট’। মানুষের এমন আচরণে নতুন করে আউটডোর লাইব্রেরি করার সাহস পাচ্ছেন না আরিফ মোর্শেদ।  তিনি বললেন, ‘এই প্রজেক্ট চলবে।  যতবার বক্স ভাঙ্গবে, ততবার লাগাবো।  যতবার বই চুরি করবে, ততবার রিফিল করবো’। এসি/টিসি"
https://www.banglanews24.com/daily-chittagong/news/bd/1527321.details,"চট্টগ্রাম: সীতাকুণ্ডে দুই গ্রুপের সংঘর্ষে মো. কলিম উদ্দিন (৩৮) নামের এক ব্যক্তির মৃত্যু হয়েছে। বুধবার (২৮ মে) রাতে উপজেলার বারৈয়াঢালা ইউনিয়নের ছোট দারোগারহাট এলাকায় এ ঘটনা ঘটে। কলিম উদ্দিন পূর্ব লালানগর গ্রামের বাসিন্দা ও ৫ নম্বর ওয়ার্ড স্বেচ্ছাসেবক দল প্রস্তাবিত কমিটির সেক্রেটারি। জানা যায়, ছোট দারোগারহাট বাজারে ব্যবসাসহ নানান বিষয়ে দুই গ্রুপের মধ্যে বিরোধ ছিল। সীতাকুণ্ড থানার ওসি মো. মজিবুর রহমান বলেন, ব্যবসা নিয়ে দুই পক্ষের সংঘর্ষে একজন মারা যায় বলে জেনেছি।  মরদেহ ময়নাতদন্তের জন্য চমেক মর্গে পাঠানো হয়েছে। এসি/টিসি"
https://www.banglanews24.com/daily-chittagong/news/bd/1527437.details,"চট্টগ্রাম: বিএনপির জাতীয় নির্বাহী কমিটির চট্টগ্রাম বিভাগীয় সহ সাংগঠনিক ব্যারিস্টার মীর মো. হেলাল উদ্দিন বলেছেন, বাংলাদেশে বর্তমানে যে রাজনৈতিক সংকট দেখা দিয়েছে তা দূর করবার একটিমাত্র পথই হচ্ছে দ্রুত নির্বাচনের একটি রোডম্যাপ ঘোষণা করা।  দ্রুত নির্বাচনের রোড ম্যাপই পারে রাজনৈতিক সংকট দূর করতে। বৃহস্পতিবার (২৯ মে) সকালে কাজীর দেউড়ি শহীদ জিয়া স্মৃতি জাদুঘরের সামনে শহীদ প্রেসিডেন্ট জিয়াউর রহমানের ৪৪তম শাহাদাত বার্ষিকী উপলক্ষে মহানগর যুবদলের উদ্যোগে খতমে কুরআন, দোয়া মাহফিলে প্রধান অতিথির বক্তব্যে তিনি এসব কথা বলেন। তিনি বলেন, বাংলাদেশের গণতন্ত্রকামী মানুষের নেতা বিএনপির ভারপ্রাপ্ত চেয়ারম্যান তারেক রহমান বারবার স্পষ্ট করে বলেছেন, জনগণের ভোটে জনগণের কাছে জবাবদিহিমূলক সরকার প্রতিষ্ঠার স্বার্থে অন্তর্বর্তীকালীন সরকারের প্রতি সমর্থন অব্যাহত রেখেছে। এ সময় নগরের বিভিন্ন মাদরাসা ও এতিমখানার প্রায় সহস্রাধিক ছাত্রের অংশগ্রহণ খতমে কুরআন ও দোয়া মাহফিলে শহীদ প্রেসিডেন্ট জিয়াউর রহমান ও মরহুম আরাফাত রহমান কোকোর মাগফিরাত কামনা এবং বিএনপির চেয়ারপারসন বেগম খালেদা জিয়া, ভারপ্রাপ্ত চেয়ারম্যান তারেক রহমানের সুস্থতা ও দীর্ঘায়ু কামনা করে বিশেষ মোনাজাত পরিচালনা করেন ওলামা দলের কেন্দ্রীয় সাংগঠনিক সম্পাদক মাওলানা আব্দুল হান্নান জিলানী। মহানগর যুবদলের সাবেক সভাপতি মোশাররফ হোসেন দীপ্তি'র সভাপতিত্বে ও সাবেক সাধারণ সম্পাদক মুহাম্মদ শাহেদের পরিচালনায় এতে আরও উপস্থিত ছিলেন মহানগর যুবদলের সাবেক সিনিয়র সহ সভাপতি ইকবাল হোসেন, সাবেক সহ সভাপতি এস এম শাহ আলম রব, শাহেদ আকবর, ফজলুল হক সুমন, আব্দুল করিম, মিয়া মো. হারুন, সাবেক যুগ্ম সম্পাদক মো. সেলিম খান, দীপঙ্কর ভট্টাচার্য, সেলিম উদ্দিন রাসেল, তৌহিদুল ইসলাম রাসেল, শাহীন পাটোয়ারী, হেলাল হোসেন হেলাল, গুলজার হোসেন, সাবেক সহ সাধারণ সম্পাদক আহাদ আলী সায়েম, জাফর আহমেদ খোকন, তানভীর মল্লিক, সাবেক সম্পাদক মন্ডলী'র সদস্য নুর হোসেন উজ্জ্বল, জিল্লুর রহমান জুয়েল, মুহাম্মাদ সাগির, এডভোকেট নাজমুল হাসান সিদ্দিকী, গাজী ফারুক, মহিউদ্দিন মুকুল, ইফতেখার শাহরিয়ার আজম, সাবেক সহ সম্পাদক মোহাম্মদ শাহেদুল ইসলাম শাহেদ, জহিরুল ইসলাম জহির, জাহাঙ্গীর আলম বাবু, মিজানুর রহমান দুলাল, আরিফ হোসেন, মেজবাহ উদ্দিন মিন্টু, হাফেজ মুহাম্মদ কামাল উদ্দিন, সাবেক সদস্য শাবাব ইয়াজদানী, সাইদুল হক সিকদার, আব্দুল্লাহ আল মামুন, আব্দুল করিম, থানা যুবদলের সাবেক আহবায়ক বজল আহমেদ, সাবেক সদস্য সচিব শওকত খান রাজু, তাজ উদ্দিন তাজু, মোহাম্মদ রাশেদ, সিনিয়র যুগ্ম আহবায়ক আশিক মল্লিক, মো. নুর খান, সাইফুল আলম রুবেল, মোর্শেদ কামাল, সাজ্জাদ আহমেদ সাদ্দাম, ওয়ার্ড যুবদলের সাবেক আহবায়ক এস এম আলী, আবু বক্কর বাবু, নাসির উদ্দিন পিন্টুসহ প্রমুখ। পিডি/টিসি"
https://www.banglanews24.com/economics-business/news/bd/1527517.details,"ঢাকা: সপ্তাহের শেষ কার্যদিবস বৃহস্পতিবার (২৯ মে) পুঁজিবাজারে সূচকের বড় পতনের মধ্য দিয়ে লেনদেন শেষ হয়েছে।  এদিন দেশের প্রধান পুঁজিবাজার ঢাকা স্টক এক্সচেঞ্জে (ডিএসই) লেনদেন কমলেও অপর বাজার চট্টগ্রাম স্টক এক্সচেঞ্জে (সিএসই) বেড়েছে। ডিএসই ও সিএসই সূত্রে এ তথ্য জানা গেছে। বাজার বিশ্লেষণে দেখা যায়, বৃহস্পতিবার ডিএসইর প্রধান মূল্যসূচক ডিএসইএক্স ২২ পয়েন্ট বেড়ে ৪ হাজার ৬৩৭ পয়েন্টে অবস্থান করছে।                                          অন্য দুই সূচকের মধ্যে শরিয়াহ সূচক ৩ পয়েন্ট এবং ডিএসই-৩০ সূচক ২১ পয়েন্ট বেড়ে যথাক্রমে ১০১১ ও ১৭২৯ পয়েন্টে অবস্থান করছে। এদিন ডিএসইতে ২৪৭ কোটি ৪২ লাখ টাকার শেয়ার ও মিউচ্যুয়াল ফান্ডের লেনদেন হয়েছে, যা আগের কার্যদিবসে চেয়ে ১৭ কোটি টাকা কম।  আগের দিন ডিএসইতে ২৬৪ কোটি ৮ লাখ টাকার শেয়ার ও মিউচ্যুয়াল ফান্ডের লেনদেন হয়েছিল। বৃহস্পতিবার ডিএসইতে ৩৯৮টি কোম্পানির শেয়ার ও মিউচ্যুয়াল ফান্ডের ইউনিটের লেনদেন হয়েছে।  এগুলোর মধ্যে দাম বেড়েছে ২২২টি কোম্পানির, কমেছে ৯৯টির এবং অপরিবর্তিত রয়েছে ৭৭টি কোম্পানির শেয়ার ও মিউচ্যুয়াল ফান্ডের ইউনিটের দর। এদিন লেনদেনের শীর্ষে থাকা ১০টি প্রতিষ্ঠান হলো- মিডল্যান্ড ব্যাংক, বিএটিবিসি, স্কয়ার ফার্মা, অরিয়ন ইনফিউশন, বিচ হ্যাচারি, শাইনপুকুর সিরামিক, আইএফআইসি ব্যাংক, ব্র্যাক ব্যাংক, লাভেলো আইসক্রিম ও অগ্নি সিস্টেম। অপর শেয়ারবাজার চট্টগ্রাম স্টক এক্সচেঞ্জের সার্বিক সূচক সিএএসপিআই বৃহস্পতিবার ২৬ পয়েন্ট বেড়ে অবস্থান করছে ১৩ হাজার ৫১ পয়েন্টে।  এদিন সিএসইতে হাত বদল হওয়া ১৮০টি প্রতিষ্ঠানের মধ্যে শেয়ার দর বেড়েছে ৭৬টির, কমেছে ৭৭টির এবং অপরিবর্তিত রয়েছে ২৭টি কোম্পানির শেয়ারের দর। বৃহস্পতিবার সিএসইতে ৮ কোটি ৮ লাখ টাকার শেয়ার ও ইউনিটের লেনদেন হয়েছে, যা আগের দিনের চেয়ে প্রায় ১০ কোটি টাকা কম।  আগের দিন সিএসইতে ১৮ কোটি ৫২ লাখ টাকার শেয়ার ও মিউচ্যুয়াল ফান্ডের লেনদেন হয়েছিল। এসএমএকে/আরবি"
https://www.banglanews24.com/economics-business/news/bd/1527481.details,"ঢাকা: অর্থ উপদেষ্টা সালেহউদ্দিন আহমেদ আগামী ২ জুন জাতির উদ্দেশে ২০২৫-২৬ অর্থ-বছরের জাতীয় বাজেট উপস্থাপন করবেন। রেকর্ড করা বাজেট ভাষণটি ওই দিন বিকাল ৪টায় বাংলাদেশ টেলিভিশন (বিটিভি) ও বাংলাদেশ বেতারের মাধ্যমে সম্প্রচার করা হবে। এ ছাড়া, জাতীয় বাজেটের ব্যাপক প্রচার নিশ্চিত করার জন্য সব বেসরকারি টেলিভিশন চ্যানেল ও রেডিও স্টেশনগুলোকে বিটিভি থেকে ফিড নিয়ে বাজেট ভাষণটি একই সঙ্গে সম্প্রচার করার অনুরোধ জানানো হয়েছে। গত বছরের ৫ আগস্ট অভ্যুত্থানে আওয়ামী লীগ সরকারের পতনের পর গঠিত হয় অন্তর্বর্তী সরকার।  এটি অধ্যাপক মুহাম্মদ ইউনূসের নেতৃত্বাধীন অন্তর্বর্তী সরকারের প্রথম বাজেট। এনডি/আরএইচ"
https://www.banglanews24.com/share/news/bd/1526277.details,"ঢাকা: চট্টগ্রাম স্টক এক্সচেঞ্জে (সিএসই) কমোডিটি ডেরিভেটিভস মার্কেট চালুর অনুমোদন দিয়েছে নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)। মঙ্গলবার (২৭ মে) ৯৫৬তম কমিশন সভায় এই অনুমোদন দেয়া হয়েছে বলে বিএসইসির পরিচালক ও মুখপাত্র মো. আবুল কালাম স্বাক্ষরিত এক সংবাদ বিজ্ঞপ্তিতে এই তথ্য জানানো হয়। সংবাদ বিজ্ঞপ্তিতে বলা হয়, চট্টগ্রাম স্টক এক্সচেঞ্জ কর্তৃক প্রস্তাবিত চট্টগ্রাম স্টক এক্সচেঞ্জ (কমোডিটি ডেরিভেটিভস) প্রবিধানমালা-২০২৫ অনুমোদনের সিদ্ধান্ত গৃহীত হয়েছে।  এটি অনুমোদনের ফলে চট্টগ্রাম স্টক এক্সচেঞ্জ কমোডিটি মার্কেট অপারেশন চালু করতে পারবে।                                          ফলশ্রুতিতে দেশের পুঁজিবাজারে কমোডিটি ডেরিভেটিভ পণ্য লেনদেন শুরু হবে বলে আশা করা যায় যা পুঁজিবাজারের বৈচিত্রায়নকে অধিকাতর ত্বরান্বিত করবে।  কমোডিটি মার্কেট অপারেশন চালুর মাধ্যমে দেশের পুঁজিবাজার ডেরিভেটিভ পণ্যের যুগে প্রবেশ করতে যাচ্ছে যা নিঃসন্দেহে দেশের পুঁজিবাজারের জন্য একটি অনন্য মাইলফলক বলেও উল্লেখ করা হয়েছে। এসএমএকে/এমএম"
https://www.banglanews24.com/share/news/bd/1526229.details,"ঢাকা: বেনিফিশিয়ারি ওনার্স (বিও) হিসাব রক্ষণাবেক্ষণ ফি ৪৫০ টাকা থেকে কমিয়ে ১৫০ টাকা করার সিদ্ধান্ত নিয়েছে বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)। মঙ্গলবার (২৭ মে) বিএসইসির ৯৫৬তম কমিশন সভায় এ সিদ্ধান্ত নেওয়া হয়। সংবাদ বিজ্ঞপ্তিতে বলা হয়, বর্তমানে প্রতি বছর ৪৫০ টাকা হারে আদায় করা বিও হিসাব ফি কমিয়ে ১৫০ টাকা নির্ধারণ করা হবে।                                          দ্রুত এ বিষয়ে আইনি প্রক্রিয়া সম্পন্ন করে চূড়ান্ত সিদ্ধান্ত কার্যকর করা হবে। একই সভায় আরও সিদ্ধান্ত হয়েছে, সমন্বিত গ্রাহক হিসাব (সিসিএ) থেকে অর্জিত সুদ আয়ের ২৫ শতাংশ স্টক এক্সচেঞ্জের ইনভেস্টরস প্রটেকশন ফান্ডে জমা দিয়ে বাকি অর্থ ব্রোকাররা ব্যবহার করতে পারবে। সভায় বার্জার পেইন্টস বাংলাদেশ লিমিটেডের ১০ টাকা অভিহিত মূল্যের ২৭ লাখ ২৮ হাজার ১১১টি সাধারণ শেয়ার, প্রতিটি ১ হাজার ১১০ টাকা মূল্যে (প্রতিটি শেয়ারে ১১০০ টাকা প্রিমিয়ামসহ), ১:১ হারে রাইটস শেয়ার ইস্যুর মাধ্যমে (উদ্যোক্তা, পরিচালক ও ৫ শতাংশ বা তার অধিক শেয়ারধারকগণ কর্তৃক রাইটস শেয়ার পরিত্যাগের পর) মোট তিনশো দুই কোটি আটাশ লাখ দুই হাজার দুইশ দশ (৩,০২৮,২০৩,২১০) টাকা মূলধন সংগ্রহের আবেদন কমিশন অনুমোদন করেছে।  এ রাইটস শেয়ার ইস্যু থেকে সংগৃহীত অর্থ ন্যাশনাল স্পেশাল ইকোনোমিক জোনে তৃতীয় কারখানা স্থাপন এবং রাইট ইস্যু সংক্রান্ত খরচ মেটাতে ব্যবহার করা হবে।  এই ইস্যুতে আইডিএলসি ইনভেস্টমেন্ট লিমিটেড ইস্যু ব্যবস্থাপকের দায়িত্ব পালন করছে। অন্যদিকে, দাখিলকৃত দলিলাদি সন্তোষজনক না হওয়ায় সার্বিক দিক বিবেচনায় জিপিএইচ ইস্পাত লিমিটেডের ১০ টাকা অভিহিত মূল্যের ষোল কোটি বারো লাখ চৌদ্দ হাজার চারশো পঁচাশিটি (১৬,১২,১৪,৪৮৫) সাধারণ শেয়ার, প্রতিটি ১৫ টাকা মূল্যে (প্রতিটি শেয়ারে ৫ টাকা প্রিমিয়ামসহ), ১:৩ হারে রাইটস শেয়ার ইস্যুর মাধ্যমে মোট দুইশো একচল্লিশ কোটি চুরানব্বই লাখ সতেরো হাজার দুইশ পঁচাত্তর (২৪১,৯৪,১৭,২৭৫) টাকা মূলধন সংগ্রহের আবেদন অনুমোদন করা হয়নি। সভায় পুঁজিবাজারে তালিকাভুক্ত জেড ক্যাটাগরির কোম্পানিসমূহ এবং যেসকল কোম্পানিতে স্পন্সর ও ডিরেক্টরদের যৌথভাবে ৩০ শতাংশের নিচে শেয়ার হোল্ডিং বিদ্যমান, সেগুলোকে ‘কর্পোরেট গভার্নেন্স কোড, ২০১৮’ পরিপালন করে স্বতন্ত্র পরিচালক নিয়োগের ব্যবস্থা গ্রহণের নির্দেশনা দেওয়া হয়েছে। এছাড়া পুঁজিবাজারের উন্নয়ন ও সুশাসন নিশ্চিত করতে বিএসইসি গঠিত ‘পুঁজিবাজার সংস্কার টাস্কফোর্স’ কর্তৃক সিকিউরিটিজ ও এক্সচেঞ্জ কমিশন (মিউচ্যুয়াল ফান্ড) বিধিমালা এবং বাংলাদেশ সিকিউরিটিজ অ্যান্ড এক্সচেঞ্জ কমিশন (পাবলিক ইস্যু) রুলসের বিষয়ে পেশকৃত চূড়ান্ত সুপারিশমালার আইনি প্রক্রিয়া শুরু করার সিদ্ধান্ত গৃহীত হয়েছে।  এর মাধ্যমে পুঁজিবাজারের সবচেয়ে গুরুত্বপূর্ণ ও জরুরি দুটি সংস্কারের আইনি প্রক্রিয়া শুরু হলো।  ফলে মিউচ্যুয়াল ফান্ড এবং আইপিও অনুমোদন প্রক্রিয়ায় স্বচ্ছতা, জবাবদিহিতা ও দায়বদ্ধতা বৃদ্ধি পাবে, যা বিনিয়োগকারীদের আস্থা বৃদ্ধিতে ভূমিকা রাখবে।  এই সংস্কারের মাধ্যমে ভবিষ্যতে ভালো ও মৌলিক ভিত্তিসম্পন্ন কোম্পানিসমূহ পুঁজিবাজারে তালিকাভুক্তিতে উৎসাহিত হবে এবং দেশের মিউচ্যুয়াল ফান্ড খাতের টেকসই উন্নয়নও নিশ্চিত হবে বলে সংবাদ বিজ্ঞপ্তিতে উল্লেখ করা হয়েছে। এসএমএকে/এমজে"
https://www.banglanews24.com/share/news/bd/1525953.details,"ঢাকা: শেয়ারবাজারে ইলেকট্রনিক সিকিউরিটিজ ট্রেডিং, বিতরণ, হস্তান্তর এবং সেটেলমেন্ট প্রক্রিয়ার কাজে নিয়োজিত প্রতিষ্ঠান সেন্ট্রাল ডিপোজিটরি বাংলাদেশ লিমিটেডকে (সিডিবিএল) স্টক এক্সচেঞ্জে তালিকাভুক্ত করতে প্রধান উপদেষ্টার বিশেষ সহকারী পুঁজিবাজার উন্নয়ন কমিটির চেয়ারম্যান ড. আনিসুজ্জামান চৌধুরীর হস্তক্ষেপ চেয়েছে পুঁজিবাজারের স্টক ব্রোকারদের সংগঠন ডিএসই ব্রোকার্স অ্যাসোসিয়েশন অব বাংলাদেশ (ডিবিএ)। সোমবার (২৬ মে) ডিবিএর পক্ষ থেকে প্রেসিডেন্ট সাইফুল ইসলাম স্বাক্ষরিত এ সংক্রান্ত একটি চিঠি ড. আনিসুজ্জামান চৌধুরী বরাবর তার কার্যালয়ে দেওয়া হয়। চিঠিতে ডিবিএর পক্ষ থেকে বলা হয়, সিডিবিএল ২০ আগস্ট ২০০০ সালে প্রতিষ্ঠিত হয়।                                          এটি এশিয়ান উন্নয়ন ব্যাংকের (এডিবি) কারিগরি সহায়তায় এবং জাতীয়করণকৃত বাণিজ্যিক ব্যাংকসমূহ (এনসিবি), ইনভেস্টমেন্ট কর্পোরেশন অব বাংলাদেশ (আইসিবি), বেসরকারি বাণিজ্যিক ব্যাংকসমূহ (পিসিবি) বিদেশি ব্যাংকসমূহ, মার্চেন্ট ব্যাংকসমূহ, পাবলিকলি লিস্টেড কোম্পানিসমূহ, বীমা কোম্পানিসমূহ, ঢাকা স্টক এক্সচেঞ্জ ও চট্টগ্রাম স্টক এক্সচেঞ্জের অর্থায়নে গঠিত হয়।  তাই স্পন্সর শেয়ারহোল্ডার হিসেবে এই প্রতিষ্ঠানগুলো সিডিবিএল’র মালিকানায় রয়েছে। সিডিবিএল গঠনের প্রাথমিক উদ্দেশ্য ছিল, প্রথমত: পেপার সিস্টেম থেকে ইলেকট্রনিক সিস্টেমে রূপান্তরিত করে বাংলাদেশের সিকিউরিটিজ মার্কেটকে আধুনিকীকরণ এবং সুবিন্যস্ত করে এর দক্ষতা বৃদ্ধি, ঝুঁকি হ্রাস এবং বিনিয়োগকারীদের আস্থা বৃদ্ধি করা।  দ্বিতীয়ত: কোনোপ্রকার মুনাফালোভী উদ্দেশ্য ও মনোভাব ব্যতিরেকে স্টেকহোল্ডারদের সুবিধার জন্য কাজ করা, এবং তৃতীয়ত: সিডিবিএলকে স্টক এক্সচেঞ্জে তালিকাভুক্ত করে বৃহত্তর জনসাধারণের অংশগ্রহণকে উৎসাহিত করা। তবে, প্রতিষ্ঠার ২৫ বছর পার হয়ে গেলেও সিডিবিএল এখন পর্যন্ত স্টক এক্সচেঞ্জের অতালিকাভুক্ত কোম্পানি হিসেবে তার কার্যক্রম চালিয়ে যাচ্ছে।  এটি তার প্রতিষ্ঠার মূল উদ্দেশ্য ও প্রত্যাশা থেকে বিচ্যুৎ।  যদিও সিডিবিএল’র আয়ের একটি উল্লেখযোগ্য অংশ আসে ইস্যুয়ার কোম্পানি, স্টক ব্রোকার, স্টক ডিলার, কাস্টোডিয়ান, বিনিয়োগকারীসহ পুঁজিবাজার সংশ্লিষ্ট অন্যান্য অংশীজনদের কাছ থেকে। এমতাবস্থায়, সিডিবিএল যাতে তার প্রতিষ্ঠার মূল উদ্দেশ্য বাস্তবায়ন করে পুঁজিবাজারের উন্নয়নে আরও কার্যকর অবদান রাখতে পারে এবং পুঁজিবাজারের অংশীজনদের কাছ থেকে প্রাপ্ত মুনাফার অংশ ভাগ করে নিতে পারে, সে জন্যে অবিলম্বে স্টক এক্সচেঞ্জের তালিকাভুক্তি নিশ্চিত করতে ড. আনিসুজ্জামান চৌধুরীর নেতৃত্বে গঠিত পুঁজিবাজার উন্নয়ন কমিটি, বিএসইসি ও ডিএসই’র হস্তক্ষেপ ও নির্দেশনা চেয়েছে ডিবিএ। এসএমএকে/এমজে"
https://www.banglanews24.com/share/news/bd/1520629.details,"ঢাকা: ‘আসলাম প্রধান উপদেষ্টার পাঁচটি নির্দেশনা নিয়ে, আর আপনারা বানিয়ে দিলেন পদত্যাগ’, সাংবাদিকদের উদ্দেশে এমন কথা বলেন পুঁজিবাজারের নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান খন্দকার খন্দকার রাশেদ মাকসুদ। সোমবার (১৯ মে) সকালে সচিবালয়ে অর্থ উপদেষ্টা ড. সালেহউদ্দিন আহমেদ’র সঙ্গে অনুষ্ঠিত বৈঠক শেষে সাংবাদিকদের তিনি এ কথা বলেন। বৈঠক শেষে সচিবালয়ে বিএসইসি চেয়ারম্যান বলেন, ‘আপনারা (কিছু গণমাধ্যম) তো নিউজ বানিয়ে দিয়েছেন।  কোথা থেকে সমস্ত নিউজ (পদত্যাগের গুজব) বানান এবং পান।                                          সারাদিন খালি এগুলাই ছড়ায়।  এর থেকে ভালো কিছু কি নাই বলেন? আমি আসলাম প্রধান উপদেষ্টার পাঁচটি নির্দেশনা নিয়ে, এতক্ষণ তা নিয়েই আলোচনা করছিলাম।  আমি আসছি একটা কাজে আর আপনারা বানিয়ে দিলেন এগুলো (পদত্যাগ)।  এটার একটা ইফেক্ট বাজারে পড়ে না?’ তিনি বলেন, প্রধান উপদেষ্টার যে পাঁচটি নির্দেশনায় তার বেশিরভাগই আমাদের কাজ না।  বিভিন্ন মন্ত্রণালয়ের।  সেটার কো-অর্ডিনেশন আপনারা করবেন।  এটার জন্যই আজকে আসা।  এটা কে আপনারা (কিছু গণমাধ্যম) বানিয়ে দিলেন- আমি পৌনে ১০টায় কেন আর্জেন্ট আসছি, আমি পদত্যাগ করব।  এই যদি হয় একটা মানুষ কাজ করবে কি? কেন বারবার গুঞ্জন ছড়াচ্ছে আপনি পদত্যাগ করতে যাচ্ছেন - এমন প্রশ্ন করা হলে বিএসইসির চেয়ারম্যান বলেন, সবাই জানে ১২ বছর আমেরিকায় আমার ট্যাক্স ফাইল করতে হয়েছে।  আমার তো ওখান থেকে কোনোদিন দেশেই ফেরার দরকার ছিল না।  আমি সাত বছর ইন্টারন্যাশনাল নিউইয়র্কের এমপ্লয়ি ছিলাম।  আমার পে-রোল হতো নিউইয়র্কে।  আমার বোনাস হতো নিউইয়র্কে।  তো আমাকে ট্যাক্সফাইল করতে হচ্ছে।  এই সমস্ত খবর যে এরা ছড়ায় এর কোনো মানে আছে! প্রাইভেট সেক্টরের চাকরি ছেড়ে সরকারি বেতনে কেন আসছি? দেশের কাজ করার জন্য। অর্থ উপদেষ্টার সঙ্গে বৈঠকে কি আলোচনা হলো? এমন প্রশ্নের উত্তরে তিনি বলেন, প্রধান উপদেষ্টার যে পাঁচটি নির্দেশনা, সেটা কে কোথায় কীভাবে করবে? কাকে কী দায়িত্ব কাঁধে নিতে হবে, সে বিষয়ে আলোচনা হয়েছে। আগামী বাজেট সামনে রেখে স্টেকহোল্ডাররা বিভিন্ন দাবি জানিয়েছেন এ বিষয়ে আলোচনা হয়েছে কি? এমন প্রশ্নের জবাবে তিনি বলেন, বিষয়গুলো নিয়ে আজকেও আলোচনা হয়েছে।  অর্থ উপদেষ্টা মহোদয় বিষয়গুলো দেখছেন। অর্থ উপদেষ্টা কোন দিকনির্দেশনা দিয়েছেন? এমন প্রশ্ন করা হলে বিএসইসির চেয়ারম্যান বলেন, হাঁ, কীভাবে কোথায় এগোতে হবে, কার সঙ্গে কি মিটিং এরপরে সে বিষয়ে বলেছেন। আসন্ন বাজেটে শেয়ারবাজারের জন্য কোনো সুখবর আছে কিনা জানতে চাইলে তিনি বলেন, এটা আমরা বলতে পারব না, যারা বাজেট দেবেন তারাই বলতে পারবেন।  আমরা আমাদের চাহিদাগুলো জানিয়েছি। জিসিজি/এসএএইচ"
https://www.banglanews24.com/share/news/bd/1520197.details,"ঢাকা: সপ্তাহের দ্বিতীয় কার্যদিবস রোববার (১৮ মে) পুঁজিবাজারে সূচকের পতনের মধ্য দিয়ে লেনদেন শেষ হয়েছে।  তবে এদিন দেশের প্রধান পুঁজিবাজার ঢাকা স্টক এক্সচেঞ্জে (ডিএসই) ও অপর বাজার চট্টগ্রাম স্টক এক্সচেঞ্জে (সিএসই) লেনদেন বেড়েছে। ডিএসই ও সিএসই সূত্রে এতথ্য জানা গেছে। বাজার বিশ্লেষণে দেখা যায়, রোববার ডিএসই প্রধান মূল্যসূচক ডিএসইএক্স ২৯ পয়েন্ট কমে ৪ হাজার ৭৯১ পয়েন্টে অবস্থান করছে।                                          অন্য দুই সূচকের মধ্যে শরিয়াহ সূচক ৬ পয়েন্ট এবং ডিএসই-৩০ সূচক ৮ পয়েন্ট কমে যথাক্রমে ১০৪৬ ও ১৭৮০ পয়েন্টে অবস্থান করছে। এদিন ডিএসইতে ২৯২ কোটি ৬০ লাখ টাকার শেয়ার ও মিউচ্যুয়াল ফান্ডের লেনদেন হয়েছে।  যা আগের কার্যদিবসে চেয়ে ৩০ কোটি টাকার লেনদেন বেড়েছে।  আগের দিন ডিএসইতে ২৬২ কোটি ৮৬ লাখ টাকার শেয়ার ও মিউচ্যুয়াল ফান্ডের লেনদেন হয়েছিল। রোববার ডিএসইতে ৪০০টি কোম্পানির শেয়ার ও মিউচ্যুয়াল ফান্ডের ইউনিটের লেনদেন হয়েছে।  এগুলোর মধ্যে দাম বেড়েছে ১০২টি কোম্পানির, কমেছে ২৪১টি এবং অপরিবর্তিত রয়েছে ৫৭টি কোম্পানির শেয়ার ও মিউচ্যুয়াল ফান্ডের ইউনিটের দর। এদিন লেনদেনের শীর্ষে থাকা ১০ প্রতিষ্ঠান হলো- বিচ হ্যাচারি, সিটি ব্যাংক, এনআরবি ব্যাংক, শাইনপুকুর সিরামিক, বসুন্ধরা পেপার, উত্তরা ব্যাংক, বিএসসি, সিটি জেনারেল ইন্স্যুরেন্স, খান ব্রাদার্স ও ক্রিস্টাল ইন্স্যুরেন্স। অপর শেয়ারবাজার সিএসই’র সার্বিক সূচক সিএএসপিআই এদিন ৭৮ পয়েন্ট কমে  অবস্থান করছে ১৩ হাজার ৪০৩ পয়েন্টে।  এদিন সিএসইতে হাত বদল হওয়া ২৩৬টি প্রতিষ্ঠানের মধ্যে শেয়ার দর বেড়েছে ৮৮টির, কমেছে ১১৮টি এবং অপরিবর্তিত রয়েছে ৩০টির কোম্পানির শেয়ার দর। রোববার সিএসইতে ১০ কোটি ১ লাখ টাকার শেয়ার ও ইউনিটের লেনদেন হয়েছে।  যা আগের দিনের চেয়ে প্রায় ১ কোটি টাকার লেনদেন বেড়েছে।  আগের দিন সিএসইতে লেনদেন হয়েছিল ৯ কোটি ১৯ লাখ টাকার শেয়ার ও মিউচ্যুয়াল ফান্ডের লেনদেন হয়েছিল। এসএমএকে/এসআরএস"
https://www.banglanews24.com/share/news/bd/1517677.details,"ঢাকা: সপ্তাহের তৃতীয় কার্যদিবস বুধবার (১৪ মে) পুঁজিবাজারে সূচকের পতনের মধ্য দিয়ে লেনদেন শেষ হয়েছে।  এদিন দেশের প্রধান পুঁজিবাজার ঢাকা স্টক এক্সচেঞ্জে (ডিএসই) লেনদেন কমলেও অপর বাজার চট্টগ্রাম স্টক এক্সচেঞ্জে (সিএসই) বেড়েছে। ডিএসই ও সিএসই সূত্রে এতথ্য জানা গেছে। বাজার বিশ্লেষণে দেখা যায়, বুধবার ডিএসই প্রধান মূল্যসূচক ডিএসইএক্স ৩৮ পয়েন্ট কমে ৪ হাজার ৮৩৫ পয়েন্টে অবস্থান করছে।                                          অন্য দুই সূচকের মধ্যে শরিয়াহ সূচক ১০ পয়েন্ট এবং ডিএসই-৩০ সূচক ৭ পয়েন্ট কমে যথাক্রমে ১০৫৩ ও ১৭৯১ পয়েন্টে অবস্থান করছে। এদিন ডিএসইতে ২৯৪ কোটি ১৭ লাখ টাকার শেয়ার ও মিউচ্যুয়াল ফান্ডের লেনদেন হয়েছে।  যা আগের কার্যদিবসে চেয়ে প্রায় ৪৯ কোটি টাকার লেনদেন কমেছে।  আগের দিন ডিএসইতে ৩৪৩ কোটি ৯৩ লাখ টাকার শেয়ার ও মিউচ্যুয়াল ফান্ডের লেনদেন হয়েছিল। বুধবার ডিএসইতে ৩৯৯টি কোম্পানির শেয়ার ও মিউচ্যুয়াল ফান্ডের ইউনিটের লেনদেন হয়েছে।  এগুলোর মধ্যে দাম বেড়েছে ৬১টি কোম্পানির, কমেছে ২৯২টি এবং অপরিবর্তিত রয়েছে ৪৬টি কোম্পানির শেয়ার ও মিউচ্যুয়াল ফান্ডের ইউনিটের দর। এদিন লেনদেনের শীর্ষে থাকা ১০ প্রতিষ্ঠান হলো- বিচ হ্যাচারি, এনআরবি ব্যাংক, মাগুরা মাল্টিপ্লেক্স, ব্রাক ব্যাংক, বসুন্ধরা পেপার, এবি ব্যাংক ফার্স্ট মিউচ্যুয়াল ফান্ড, সিটি ব্যাংক, ফাইন ফুডস, ওয়াইম্যাক্স ও বাংলাদেশ সাবমেরিন ক্যাবলস। অপর শেয়ারবাজার সিএসই’র সার্বিক সূচক সিএএসপিআই এদিন ৭১ পয়েন্ট কমে অবস্থান করছে ১৩ হাজার ৬১৪ পয়েন্টে।  এদিন সিএসইতে হাত বদল হওয়া ১৯৭টি প্রতিষ্ঠানের মধ্যে শেয়ার দর বেড়েছে ৪৪টির, কমেছে ১২৭টি এবং অপরিবর্তিত রয়েছে ২৫টির কোম্পানির শেয়ার দর। বুধবার সিএসইতে ১১ কোটি ২২ লাখ টাকার শেয়ার ও ইউনিটের লেনদেন হয়েছে।  যা আগের দিনের চেয়ে প্রায় ৫ কোটি টাকার লেনদেন বেড়েছে।  আগের দিন সিএসইতে লেনদেন হয়েছিল ৭ কোটি ৬৭ লাখ টাকার শেয়ার ও মিউচ্যুয়াল ফান্ডের লেনদেন হয়েছিল। এসএমএকে/এসআরএস"
https://www.banglanews24.com/share/news/bd/1514953.details,"ঢাকা: অব্যাহত দরপতনের কারণে বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান খন্দকার রাশেদ মাকসুদের নেতৃত্বাধীন অযোগ্য কমিশনের অপসারণ চেয়েছেন বিনিয়োগকারীরা।  একই সঙ্গে পুঁজিবাজার উন্নয়ন ও শক্তিশালীকরণ’ এর লক্ষ্যে রোববার (১১ মে) অর্থ উপদেষ্টা, প্রধান উপদেষ্টার বিশেষ সহকারী, আর্থিক প্রতিষ্ঠান বিভাগের সচিব ও বিএসইসির চেয়ারম্যানকে নিয়ে বৈঠক করবেন প্রধান উপদেষ্টা ড. মুহাম্মদ ইউনূস। শনিবার (১০ মে) ক্যাপিটাল মার্কেট জার্নালিস্টস ফোরামের (সিএমজেএফ) অডিটরিয়ামে আয়োজিত এক সংবাদ সম্মেলনে এসব কথা বলেন সংগঠনের সভাপতি এস এম ইকবাল হোসেন। তিনি বলেন, এখন পর্যন্ত প্রধান উপদেষ্টার বৈঠকে শেয়ারবাজার বোঝে এবং উন্নয়নে ভূমিকা রাখতে পারবে এমন কাউকে রাখা হয়নি।  যেখানে স্টক এক্সচেঞ্জ, মার্চেন্ট ব্যাংকার, ব্রোকার, সম্পদ ব্যবস্থাপক, বিনিয়োগকারীদের প্রতিনিধিসহ এসব স্টেকহোল্ডারদের কেউ থাকবে না অথচ এরাই শেয়ারবাজারের বিদ্যমান সমস্যার কারণ বুঝে।  বিপরীতে যাদের নিয়ে অভিযোগ, তাদেরকেই রাখা হয়েছে বৈঠকে।  তাই স্বাভাবিকভাবেই তারা তাদের ব্যর্থতা তুলে ধরবেন না প্রধান উপদেষ্টার কাছে। তাদের দাবি, বর্তমান বিএসইসি চেয়ারম্যানের নেতৃত্বাধীন কমিশন দায়িত্ব নেওয়ার পর থেকেই বাংলাদেশের শেয়ারবাজার অব্যাহত পতন।  এর কারণ হিসেবে মাকসুদ কমিশনের অযোগ্যতাকে দায়ী করেন তারা।  তাই এই কমিশনের অপসারণ চান তারা।  তবে নিজের আত্মীয় হওয়ায় অর্থ উপদেষ্টা তাকে অপসারণ করছেন না বলে অভিযোগ করেন।  এমনকি প্রধান উপদেষ্টার বিশেষ সহকারীও রাশেদ মাকসুদকে প্রশ্রয় দিচ্ছে বলে অভিযোগ করেন।  এই অবস্থায় প্রধান উপদেষ্টার সঙ্গে তাদেরকে নিয়েই শেয়ারবাজারের উন্নয়ন ও শক্তিশালী করার জন্য বৈঠকের আয়োজন করা হয়েছে।  যেখানে অন্যসব স্টেকহোল্ডারদের কেউ থাকবে না।  এতে করে ওই বৈঠকে প্রকৃতপক্ষে কোন ভালো কিছু হবে না বলে বিনিয়োগকারীদের বিশ্বাস। বিনিয়োগকারীদের এ সংগঠনটির নেতারা জানান, মাকসুদ শেয়ারবাজার বোঝেন না।  এটা শুধু সাধারণ বিনিয়োগকারীদের কথা না।  এই কথা এখন বিএসইসির সাবেক স্বনামধন্য চেয়ারম্যানসহ স্টেকহোল্ডারদের।  তাই মাকসুদের অপসারণ করা উচিত।  তারা শেয়ারবাজারের শত্রু হিসেবে অর্থ উপদেষ্টা, প্রধান উপদেষ্টার বিশেষ সহকারী ড. আনিসুজ্জামান, খন্দকার মাকসুদ ও আবু আহমেদকে দায়ী করেন। মাকসুদের নেতৃত্বাধীন কমিশন দায়িত্ব নেওয়ার পর শেয়ারবাজার অনেক পিছিয়ে পড়েছে এবং ক্ষতিগ্রস্ত হয়েছে বলে তারা দাবি করেন।  এরমধ্যে তারা তুলে ধরেন - ১।  মার্কেট ক্যাপিটেল হারিয়েছে প্রায় ৯০ হাজার কোটি টাকা। ২।  মার্কেট সূচক হারিয়েছে প্রায় ১১০০ পয়েন্টস। ৩।  ৯০ শতাংশ বিনিয়োগকারী পুঁজি হারিয়ে নিঃস্ব হয়ে গেছেন। ৪।  এ পর্যন্ত সোশ্যাল মিডিয়ায় প্রকাশিত জরিপে বাংলাদেশ সিকিউরিটি অ্যান্ড এক্সচেঞ্জ কমিশনের চেয়ারম্যান খন্দকার রাশেদ মাকসুদের প্রতি অনাস্থা দাঁড়িয়েছে ৯৫ শতাংশেরও বেশি। ৫।  ৯৫ শতাংশ বিনিয়োগকারী তার অপসারণ চাচ্ছেন। ৬।  মার্কেট RSI ১১ বাংলাদেশের পুঁজিবাজারের ইতিহাসে সর্বনিম্ন এবং বিশ্ব রেকর্ডও বটে।  প্রকৃতপক্ষে বাংলাদেশের পুঁজিবাজার ক্লিনিক্যালি ডেড হয়ে গেছে। ৭।  পুঁজিবাজার সংশ্লিষ্ট সবাই ইতোমধ্যে মন্তব্য করেছেন যে, বর্তমান কমিশনের চেয়ারম্যান খন্দকার রাশেদ মাকসুদের পুঁজিবাজার নিয়ে কোনো ধারণা নেই বাস্তব অভিজ্ঞতা ও নেই।  এমনকি পুঁজিবাজারের উন্নতি ও বিনিয়োগকারীদের স্বার্থ সংরক্ষণের কোনো সদিচ্ছা নেই।  একটি প্রতিষ্ঠান যথাযথভাবে পরিচালনার জন্য প্রধান নির্বাহী কর্মকর্তার নেতৃত্বের যোগ্যতা ও গুণাবলি থাকা প্রয়োজন যার কিছুই নেই তার মধ্যে। ৮।  কমিশনের ওপরে আস্থার সংকটের কারণে গত ৮ মাসেও মৌলভিত্তিক কোন কোম্পানি শেয়ারবাজারে আসার জন্য কোনো আগ্রহ দেখায়নি।  এতে শেয়ারবাজার নিস্তেজ হয়ে পড়েছে। ৯।  বিধিতে না থাকা সত্ত্বেও নিজেদের জন্য বিভিন্ন সুযোগ-সুবিধা গ্রহণ. যার মধ্যে আপ্যায়ন বাবদ প্রতিমাসে চেয়ারম্যান ৩ হাজার টাকা এবং প্রত্যেক কমিশনারের জন্য আড়াই হাজার টাকা বরাদ্দ থাকলেও বাস্তবে চেয়ারম্যান প্রতি মাসে ২৫ হাজার টাকা এবং কমিশনাররা ১৫ হাজার টাকা করে উত্তোলন করেছেন এবং সরকারি নিয়ম অনুযায়ী কমিটির সদস্যদের প্রতি সভার সম্মানিত ভাতা বাবদ ৩ থেকে ৫ হাজার টাকা প্রধানের উল্লেখ থাকলেও বাস্তবে তারা প্রতি মাসে মন্ত্রণালয়ের অনুমোদন ব্যতিরেখে বহিঃসদস্যদের প্রতি দুই লাখ টাকা প্রদান করা হচ্ছে।  যা সম্পূর্ণরূপে পুঁজিবাজার স্বার্থবিরোধী এবং বেআইনি। ১০।  বিধির বিভিন্ন শর্ত ও যোগ্যতা শিথিল করে নিজের পছন্দ মত বিভিন্ন তালিকাভুক্ত কোম্পানিতে স্বাধীন পরিচালক নিয়োগ দেওয়া হচ্ছে। ১১।  সিকিউরিটিজ আইন বহির্ভূত ভাবে বিনিয়োগকারীদের Customer Consolidated Account (CCA) অ্যাকাউন্টে অর্জিত সুদ প্রধান থেকে বিনিয়োগকারীদেরকে বঞ্চিত করার সিদ্ধান্ত গ্রহণ করেছেন, যা বিনিয়োগকারীদের স্বার্থের পরিপন্থি। ১২।  বর্তমান কমিশনের চেয়ারম্যান ও কমিশনারগণ কর্তৃক পুঁজিবাজারে অব্যবস্থাপনা ও অনিয়মের বিরুদ্ধে প্রতিবাদ স্বরূপ দায়িত্ব গ্রহণের পরপরই কোনো ধরনের পূর্ব ঘোষণা ছাড়াই বহু সংখ্যক কোম্পানিকে জেড ক্যাটাগরিতে স্থানান্তর করেছেন।  যার মাধ্যমে লক্ষাধিক বিনিয়োগকারীদেরকে পথে বসিয়ে দেওয়া হয়েছে। ১৩।  ২০২৫ এর ৯ মে অনুযায়ী প্রতিবেশী দেশগুলো এবং আমাদের দেশের পুঁজিবাজারের সূচক নিম্নরূপ: ভারত : (বিএসই ইনডেস্ক ৭৯,৪৫৪) পাকিস্তান : (কেএসই ইনডেস্ক ১,০৭,১৭৪) বাংলাদেশ : (ডিএসই ইনডেস্ক ৪,৮০২) এই চিত্র প্রমাণ করে বাংলাদেশের পুঁজিবাজার ধ্বংসের দ্বারপ্রান্তে।  অতএব উপরে উল্লেখিত তথ্যের ভিত্তিতে নিশ্চিতভাবে বলা যায় যে বাংলাদেশের পুঁজিবাজারকে ধ্বংসের হাত থেকে রক্ষা করতে হলে বিএসইসি চেয়ারম্যান খন্দকার রাশেদ মাকসুদকে অপসারণ অনিবার্য এবং অতি জরুরি। এসএমএকে/এসএএইচ"
https://www.banglanews24.com/international/news/bd/1527409.details,"ইসরায়েলি মন্ত্রীরা জানিয়েছেন, অধিকৃত পশ্চিম তীরে ২২টি নতুন ইহুদি বসতি স্থাপনের অনুমোদন দেওয়া হয়েছে।  এটি গত কয়েক দশকের মধ্যে বসতি সম্প্রসারণের সবচেয়ে বড় পদক্ষেপ। প্রতিরক্ষা মন্ত্রী ইসরায়েল কাৎজ ও অর্থমন্ত্রী বেজালেল স্মোট্রিচ জানান, এসব বসতির মধ্যে অনেকগুলো আগে থেকেই সরকারি অনুমোদন ছাড়াই গড়ে উঠেছিল।  এখন সেগুলোকে বৈধ ঘোষণা করা হয়েছে এবং ইসরায়েলি আইনের আওতায় আনা হচ্ছে। পশ্চিম তীরে নির্মিত বসতিগুলোর বিষয়টি আন্তর্জাতিক আইন অনুসারে অধিকাংশের চোখে অবৈধ বলে বিবেচিত হলেও ইসরায়েল এই দাবিকে প্রত্যাখ্যান করে।  এটি ইসরায়েল ও ফিলিস্তিনিদের মধ্যে সবচেয়ে বিবাদপূর্ণ ইস্যুগুলোর একটি। প্রতিরক্ষামন্ত্রী কাৎজ বলেন, নতুন বসতি তৈরি করার সিদ্ধান্তের মাধ্যমে তারা ফিলিস্তিনি একটি স্বাধীন দেশ গঠনের সুযোগ বন্ধ করে দিচ্ছে।  কারণ ফিলিস্তিনি একটি স্বাধীন দেশ গড়ে উঠলে তার কারণে ইসরায়েলের নিরাপত্তা ঝুঁকিতে পড়তে পারে।  অর্থাৎ, ইসরায়েলের দৃষ্টিতে এটি একটি নিরাপত্তা হুমকি। অন্যদিকে, ফিলিস্তিনি কর্তৃপক্ষ এই সিদ্ধান্তকে খুবই উদ্বেগজনক ও বিপজ্জনক হিসেবে দেখছে।  তারা মনে করে, এটা দুই পক্ষের মধ্যে উত্তেজনা বাড়িয়ে দেয় এবং শান্তিপূর্ণ সমাধানের পথ আরও দূরে সরিয়ে দেয়। ইসরায়েলের বসতি-বিরোধী তদারকি সংগঠন ‘পিস নাউ’ জানিয়েছে, নতুন বসতিগুলো পশ্চিম তীরের ভূপ্রকৃতি এবং রাজনৈতিক পরিস্থিতিকে পুরোপুরি বদলে দেবে এবং ইসরায়েলের দখল আরও শক্তিশালী করবে। ইসরায়েল ১৯৬৭ সালের মধ্যপ্রাচ্যের যুদ্ধে পশ্চিম তীর ও পূর্ব জেরুজালেম দখলের পর থেকে প্রায় ১৬০টি বসতি তৈরি করেছে, যেখানে প্রায় সাত লাখ ইহুদির বসবাস।  ফিলিস্তিনিরা এই জমিগুলোকে তাদের ভবিষ্যৎ রাষ্ট্রের অংশ হিসেবে দাবি করে। আরএইচ"
https://www.banglanews24.com/international/news/bd/1527389.details,"দ্বিতীয় মেয়াদে ক্ষমতায় বসার পর বিভিন্ন দেশের ওপর ব্যাপক হারে শুল্ক আরোপের পদক্ষেপ নেন যুক্তরাষ্ট্রের প্রেসিডেন্ট ডোনাল্ড ট্রাম্প।  তবে এই পদক্ষেপ আটকে দিয়েছে মার্কিন এক আদালত। কোর্ট অব ইন্টারন্যাশনাল ট্রেডের রায়, যে জরুরি আইনের অজুহাত দেখিয়ে হোয়াইট হাউস এই শুল্ক আরোপ করেছে, সেই আইন যুক্তরাষ্ট্রের প্রেসিডেন্টকে একচেটিয়াভাবে বিশ্বের প্রায় সব দেশের পণ্যে শুল্ক বসানোর এখতিয়ার দেয় না। ম্যানহাটন-ভিত্তিক এই আদালত আরও বলে, যুক্তরাষ্ট্রের সংবিধান অনুযায়ী, আন্তর্জাতিক বাণিজ্য নিয়ন্ত্রণের একচেটিয়া ক্ষমতা কংগ্রেসের হাতে।  এ ক্ষেত্রে যুক্তরাষ্ট্রের অর্থনীতিকে রক্ষা করার জন্য প্রেসিডেন্টের হাতে যে ক্ষমতা, কংগ্রেসের ক্ষমতা তার চেয়ে বেশি। চীন, মেক্সিকো ও কানাডার ওপর ট্রাম্প প্রশাসন পৃথকভাবে যে শুল্ক আরোপ করেছিল, সেগুলোও স্থগিত করে আদালত।  তখন হোয়াইট হাউস বলে, অগ্রহণযোগ্য মাদক প্রবাহ ও অবৈধ অভিবাসন ঠেকানোই এই শুল্ক আরোপের প্রধান কারণ। এদিকে, আদালতের ওই রায়ের বিরুদ্ধে কয়েক মিনিটের মধ্যেই আপিল করেছে ট্রাম্প প্রশাসন। আদালতের এই রায়ের পর হোয়াইট হাউজের ডেপুটি প্রেস সেক্রেটারি কুশ দেশাই এক বিবৃতিতে বলেন, কোনো জাতীয় জরুরি অবস্থা কীভাবে যথাযথভাবে মোকাবিলা করা হবে, তা নির্ধারণ করা অনির্বাচিত বিচারকদের কাজ নয়। তিনি আরও বলেন, প্রেসিডেন্ট ট্রাম্প আমেরিকাকে অগ্রাধিকার দেওয়ার অঙ্গীকার করেছেন।  আর ট্রাম্প প্রশাসন প্রতিটি নির্বাহী ক্ষমতা কাজে লাগিয়ে সমস্ত সংকট মোকাবিলা ও আমেরিকান মহত্ব পুনরুদ্ধারের জন্য প্রতিশ্রুতিবদ্ধ। ট্রাম্প প্রশাসনের বাণিজ্য নীতির বিরুদ্ধে সাতটি মামলা চলছে।  আর এগুলো করেছে ১৩টি মার্কিন অঙ্গরাজ্য এবং আরও অনেক ছোট ব্যবসায়ী গোষ্ঠী। গত ২ এপ্রিল ডোনাল্ড ট্রাম্প শুল্ক আরোপের ঘোষণার পর থেকে বিশ্ববাজারে টালমাটাল পরিস্থিতি দেখা দেয়।  যদিও এরপর ওই ঘোষণা পুনর্বিবেচনা করা হয়।  এবং, কিছু শর্ত তুলে নিয়ে অন্যান্য দেশের সাথে দর কষাকষিও করে হোয়াইট হাউস। মার্কিন শেয়ার বাজারেও এই রায়ের প্রভাব পড়েছে।  ইয়েন ও সুইস ফ্রাঁ'র মতো মুদ্রার বিপরীতে মার্কিন ডলার শক্তিশালী হয়েছে।"
https://www.banglanews24.com/international/news/bd/1527377.details,"ইউক্রেন যুদ্ধ বন্ধে যুক্তরাষ্ট্রের প্রেসিডেন্ট ডোনাল্ড ট্রাম্প দুই সপ্তাহের সময়সীমা দিয়ে রুশ প্রেসিডেন্ট ভ্লাদিমির পুতিনকে সতর্ক করেছেন।  তিনি বলেছেন, যদি পুতিন তাকে ঘোরাতে থাকেন বা সময় নষ্ট করেন, তবে তিনি ভিন্নভাবে জবাব দেবেন। বুধবার ওভাল অফিসে ট্রাম্পকে জিজ্ঞাসা করা হয়, তিনি কি মনে করেন পুতিন ইউক্রেন যুদ্ধ শেষ করতে চান? এই প্রশ্নের পরিপ্রেক্ষিতেই তিনি এমন মন্তব্য করেন।  রাশিয়া গত কয়েক দিনে ইউক্রেনে হামলা আরও বাড়িয়ে দিয়েছে। ট্রাম্প সাংবাদিকদের বলেন, “আমি এটা এখনই বলতে পারছি না, তবে দুই সপ্তাহের মধ্যে জানিয়ে দেব। ” গত কয়েকদিন ধরে ট্রাম্প পুতিনের সমালোচনা করে যাচ্ছেন। রোববার থেকে ট্রাম্প সামাজিক যোগাযোগমাধ্যমে নানা পোস্ট দেন।  মার্কিন প্রেসিডেন্ট লেখেন, পুতিন একেবারে পাগল হয়ে গেছেন এবং তিনি আগুন নিয়ে খেলছেন। রাশিয়ার সাম্প্রতিক বোমাহামলাকে যুদ্ধের চার বছরের ইতিহাসে সবচেয়ে বড় ও প্রাণঘাতী হামলাগুলোর মধ্যে একটি বলা হচ্ছে। সপ্তাহান্তে ইউক্রেনের রাজধানী কিয়েভে রুশ বাহিনীর হামলায় অন্তত ১৩ জন নিহত হন এবং বহু মানুষ আহত হন, যাদের মধ্যে শিশুরাও রয়েছে। 
 
বুধবার পর্যন্ত এসব হামলা থামার কোনো লক্ষণ দেখা যায়নি। পুতিনকে নিয়ে ট্রাম্পের সর্বশেষ মন্তব্য তার ক্রমবর্ধমান হতাশারই ইঙ্গিত দেয়।  কেননা রাশিয়া ও ইউক্রেনের মধ্যে শান্তিচুক্তির জন্য হোয়াইট হাউসের ধারাবাহিক চেষ্টা দিন দিন আরও নিষ্ফল হয়ে পড়ছে।  এই প্রচেষ্টার মধ্যে রুশ-মার্কিন প্রেসিডেন্টের দুই ঘণ্টার ফোনালাপও রয়েছে। ফোনালাপ শেষ করে মার্কিন প্রেসিডেন্ট বলেন, আলোচনা ‘খুব ভালো’ হয়েছে।  আর পুতিন জানান, তিনি ‘ভবিষ্যতের সম্ভাব্য শান্তি চুক্তির স্মারকলিপি’ নিয়ে ইউক্রেনের সঙ্গে কাজ করতে প্রস্তুত। শত শত ড্রোন এবং কয়েক ডজন ক্ষেপণাস্ত্র ছুড়ে ইউক্রেনের রাজধানী কিয়েভে রাশিয়ার আক্রমণ চালানোর এক সপ্তাহ আগে ফোনালাপটি হয়।  রাশিয়া এখনো স্মারকলিপি তৈরি করেনি। এ পর্যন্ত ট্রাম্পের হুমকি রাশিয়াকে আতঙ্কে ফেলেনি।  এর আগেও ট্রাম্প এমন হুমকি দেন, কিন্তু বাস্তবে তেমন কিছু করেননি। ক্ষমতা নেওয়ার পর থেকে ট্রাম্প কেবল ইউক্রেনের বিরুদ্ধেই পদক্ষেপ নেন।  গত মার্চ মাসে কিয়েভের সঙ্গে মার্কিন সামরিক সহায়তা এবং গোয়েন্দা তথ্য ভাগাভাগি আট দিনের জন্য স্থগিত ছিল। মার্কিন প্রশাসন এখনো প্রকাশ্যে রাশিয়ার কাছ থেকে কোনো বড় ধরনের ছাড় বা সমঝোতার দাবি তোলেনি। হোয়াইট হাউস মস্কোকে তোষণ করার অভিযোগ বা রাশিয়ার ওপর কঠোর অবস্থান নেওয়ার ক্ষেত্রে ব্যর্থতার অভিযোগ প্রত্যাখ্যান করেছে। তারা জানিয়েছে, রাশিয়ার বিরুদ্ধে বাইডেন আমলের সমস্ত নিষেধাজ্ঞা বলবৎ রয়েছে।  তবে এখন পর্যন্ত যুক্তরাষ্ট্রের মধ্যস্থতামূলক প্রচেষ্টা ক্রেমলিকে দুর্বল করেনি বরং আরও বেশি আত্মবিশ্বাসী করে তুলেছে। রাশিয়া-ইউক্রেন সংঘাতে হাজার হাজার মানুষ প্রাণ হারিয়েছে।  ইউক্রেনের পূর্ব ও দক্ষিণাঞ্চলের বেশিরভাগ এলাকা ধ্বংস হয়েছে।  দেশটির ভূখণ্ডের প্রায় পাঁচভাগের একভাগ রাশিয়া নিয়ন্ত্রণ করছে, যার মধ্যে ক্রিমিয়াও রয়েছে।  ২০১৪ সালে রাশিয়া ভূখণ্ডটি নিজেদের সঙ্গে যুক্ত করে। শান্তি প্রক্রিয়া বিলম্বিত করার জন্য মস্কোকে অভিযুক্ত করেছেন ইউক্রেনের প্রেসিডেন্ট ভোলোদিমির জেলেনস্কি।  তিনি বলেন, ইস্তাম্বুলে আলোচনার পর রাশিয়া এখনো প্রতিশ্রুতি অনুযায়ী শান্তি চুক্তি দেয়নি।  ক্রেমলিনের মুখপাত্র দিমিত্রি পেসকভ বলেন, প্রস্তাবের নথিটি ‘চূড়ান্ত পর্যায়ে’ রয়েছে। এমএইচডি"
https://www.banglanews24.com/international/news/bd/1527309.details,"ইসরায়েলের হয়ে গুপ্তচরবৃত্তির অভিযোগে এক ব্যক্তিকে ফাঁসি দিয়েছে ইরান।  তার পরিবার ও মানবাধিকার কর্মীদের দাবি, এই বিচার প্রক্রিয়া অন্যায্য। ৪১ বছর বয়সী মাদানিকে তেহরানের উপকণ্ঠে কারাজ শহরের ঘেজেলহেসার কারাগারে ফাঁসি দেওয়া হয়।  এর আগে তাকে রাজধানীর এভিন কারাগার থেকে সেখানে স্থানান্তর করা হয়।  ২০১৯ সালে গ্রেপ্তারের পর থেকে তিনি এভিন কারাগারেই বন্দি ছিলেন। গত দুই মাসে ইসরায়েলের হয়ে গুপ্তচরবৃত্তির অভিযোগে ইরানে ফাঁসিতে ঝোলা দ্বিতীয় ব্যক্তি হলেন পেদরাম মাদানি।  সাম্প্রতিক সময়ে নানা অভিযোগে মৃত্যুদণ্ড কার্যকর করা বাড়িয়ে দিয়েছে ইরান, যা অধিকারকর্মীদের মতে জনগণের মধ্যে আতঙ্ক ছড়ানোর কৌশল হিসেবে ব্যবহার করা হচ্ছে। ইরান ও ইসরায়েলের মধ্যে উত্তেজনার নতুন পর্বের পটভূমিতে এই ফাঁসি কার্যকর করা হলো।  ইরানের পরমাণু কর্মসূচি ঘিরে দুই দেশের মধ্যে সম্পর্ক আরও তীব্র হয়ে উঠেছে।  ইসলামি প্রজাতন্ত্র ইরান আনুষ্ঠানিকভাবে ইসরায়েলকে স্বীকৃতি দেয় না। ইরানের বিচার বিভাগীয় সংস্থা মিজান অনলাইনের খবরে বলা হয়েছে, পেদরাম মাদানি ইহুদিবাদী শাসন ব্যবস্থার (ইসরায়েল) পক্ষে গুপ্তচরবৃত্তি করেছিলেন। মিজান অনলাইনের খবরে আরও বলা হয়, অপরাধ সংক্রান্ত বিচারিক প্রক্রিয়া সম্পন্ন হওয়ার পর এবং সুপ্রিম কোর্টের চূড়ান্ত রায় অনুমোদনের মাধ্যমে তাকে বিচারের মুখোমুখি করা হয় ও মৃত্যুদণ্ড কার্যকর করা হয়। তবে অধিকারকর্মী ও পেদরাম মাদানির পরিবার দাবি করেছে, তার বিরুদ্ধে আনা মামলাটি ছিল ত্রুটিপূর্ণ।  তারা উল্লেখ করেছেন, বিচারিক প্রক্রিয়ায় মাদানিকে নিজের পছন্দমতো আইনজীবী নিয়োগের অধিকার থেকে বঞ্চিত করা হয়েছিল। আরএইচ"
https://www.banglanews24.com/cricket/news/bd/1527525.details,"বিসিবি সভাপতি হিসেবে নিজের ভবিষ্যৎ নিয়ে অনিশ্চয়তার মধ্যে আছেন ফারুক আহমেদ।  বুধবার রাতে সরকারের ক্রীড়া উপদেষ্টা আসিফ মাহমুদ সজীব ভূঁইয়ার সঙ্গে বৈঠকের পর তিনি জানতে পারেন—সরকার আর তাকে এই পদে দেখতে চায় না। ফারুক নিজেই জানালেন, “স্বাভাবিকভাবেই আমার প্রশ্ন ছিল—কেন আমাকে সরিয়ে দিতে চাচ্ছে সরকার? ক্রীড়া উপদেষ্টাকে প্রশ্ন করলে তিনি বলেন, আমাকে নাকি সরকারের ওপরমহল আর পছন্দ করছে না।                                          এখন ওপরমহল মানে কারা, সেটা আপনারাই বুঝে নিন। ” এই ব্যাখ্যায় সন্তুষ্ট নন ফারুক আহমেদ।  তার মতে, যদি সত্যিই তার ব্যর্থতা থাকত, তাহলে সেটি জানানো হতো।  “আমাকে আমার ব্যর্থতার কথা বলা হলে বুঝতাম কোথায় ভুল করেছি।  কিন্তু কিছুই তো বলা হয়নি।  শুধু বলা হচ্ছে, ওপরমহল আমাকে চায় না।  তাহলে আমি কেন পদত্যাগ করব?”—বলেন ফারুক। তার বক্তব্যে উঠে এসেছে আরও গুরুত্বপূর্ণ ইঙ্গিত—বিসিবির ভেতরে চলছে ষড়যন্ত্র।  বিশেষ করে বোর্ডে দুর্নীতি দমন কমিশনের (দুদক) হস্তক্ষেপের পর থেকে কিছু পরিচালকের ভূমিকা নিয়ে সন্দেহ প্রকাশ করেছেন তিনি, “তৃতীয় বিভাগের বাছাই ক্রিকেটে অনিয়মের তদন্তে বোর্ড পরিচালকদের একাংশের সম্পৃক্ততা প্রমাণ হয়েছে।  বিপিএলে টিকিট বিক্রির নতুন পদ্ধতি চালু করে অনেক অপচয় রোধ করেছি।  অথচ একজন পরিচালক আগের দুর্নীতিপূর্ণ পদ্ধতি ফিরিয়ে আনতে চেয়েছিলেন।  আমি সেটি হতে দেইনি।  এরাই এখন ষড়যন্ত্র করছে। ” পদত্যাগ না করার সিদ্ধান্তের কারণে সরকার ও বোর্ডের সঙ্গে তার সম্পর্ক আরও জটিল হতে পারে কি না—এমন প্রশ্নে ফারুক বলেন, “এই প্রশ্নের উত্তর আমি কয়েক দিন পর দেব।  তবে এটুকু বলতে পারি, আমি তো এই পদ চাইনি, কারো দরজায়ও যাইনি।  আমাকে ডেকে এনে সভাপতি করা হয়েছিল।  এখন সরাতে হলে সুনির্দিষ্ট কারণও বলা উচিত। ” পদত্যাগ করবেন না ফারুক ক্রিকেট বিষয়ক ওয়েবসাইট ক্রিকইনফোকে ফারুক বলেছেন, ‘(ক্রীড়া) উপদেষ্টা আমাকে পদত্যাগ করতে বলেনি।  তবে বলেছে তারা চায় না আমি আর কন্টিনিউ করি।  কিন্তু আমি পদত্যাগ করছি না।  যেহেতু আমি নির্বাচিত একজন বোর্ড সভাপতি। এমএইচএম"
https://www.banglanews24.com/cricket/news/bd/1527349.details,"পাকিস্তান জাতীয় দলের ডানহাতি পেসার হাসান আলীর মা এক ছিনতাইয়ের শিকার হয়েছেন।  পাঞ্চাবের গুজরানওয়ালায় অবস্থিত নিজ বাড়ি থেকে নিকটস্থ বাজারে যাওয়ার পথে মোটরসাইকেল আরোহী দুই ছিনতাইকারী তার হাতব্যাগ ছিনিয়ে নেয়, যাতে প্রায় ২ লাখ ৩০ হাজার রুপি নগদ টাকা ছিল। পাকিস্তানি সংবাদমাধ্যম 'জিও টিভি' এমনটাই জানিয়েছে। ঘটনার বিষয়ে হাসান আলীর ভাই খুররম জানান, ছিনতাইকারীরা দ্রুত মোটরসাইকেলে পালিয়ে যায় এবং এখন পর্যন্ত তাদের শনাক্ত করা যায়নি। গুজরানওয়ালা পুলিশের পক্ষ থেকে জানানো হয়েছে, ঘটনার পরপরই অভিযান শুরু হয়েছে এবং অপরাধীদের খুব দ্রুত আইনের আওতায় আনা হবে। উল্লেখ্য, চলতি মাসের শুরুতেই গুজরানওয়ালা পুলিশ দাবি করেছিল, ওই অঞ্চলে অপরাধ উল্লেখযোগ্য হারে কমেছে।  পাঞ্জাব সেফ সিটিজ অথরিটির (PSCA) তথ্য অনুযায়ী, ২০২৫ সালের জানুয়ারি থেকে এপ্রিল পর্যন্ত সময়ের মধ্যে দোকান লুটের ঘটনা আগের বছরের তুলনায় ৪৭ শতাংশ কমেছে। তবে হাসান আলীর মায়ের সঙ্গে ঘটে যাওয়া এই ছিনতাইয়ের ঘটনা এই দাবির বাস্তবতা নিয়ে প্রশ্ন তুলেছে। এমএইচএম"
https://www.banglanews24.com/cricket/news/bd/1519645.details,"নিউজিল্যান্ড ‘এ’ দলের বিপক্ষে সিরিজের মাঝপথে হঠাৎই এক জরুরি ডাকে সংযুক্ত আরব আমিরাতের পথে রওনা হন বাঁহাতি স্পিনার নাসুম আহমেদ। শনিবার রাতের প্রথম প্রহরে দেশের বিমানে ওঠেন তিনি, আর রোববার সকালেই শারজাহতে জাতীয় দলের সঙ্গে যোগ দেন। নাসুমকে এত তড়িঘড়ি করে পাঠানোর কারণ ছিল ইমিগ্রেশন জটিলতায় নাহিদ রানা ও রিশাদ হোসেনের দুবাই বিমানবন্দরে তিন দিন আটকে পড়া।  সম্ভাব্য বিকল্প হিসেবে দ্রুত নাসুমকে পাঠানো হয়। তবে শেষ পর্যন্ত সেই জটিলতা কেটে যায়।  ফলে স্কোয়াডে জায়গা হয়নি নাসুমের, ম্যাচ খেলার সম্ভাবনাও প্রায় নেই। বিসিবির প্রধান নির্বাচক গাজী আশরাফ হোসেন বিষয়টি নিশ্চিত করেছেন।  তিনি বলেন, “জরুরি প্রয়োজনে নাসুমকে ব্যাকআপ হিসেবে পাঠানো হয়েছিল।  এখন মূল স্কোয়াড সম্পূর্ণ, তাই তাকে স্কোয়াডে রাখা হচ্ছে না। ” নাসুম সম্প্রতি ভালো ছন্দে আছেন।  নিউজিল্যান্ড ‘এ’ দলের বিপক্ষে তৃতীয় একদিনের ম্যাচে ৬৭ রানের ক্যারিয়ার সেরা ইনিংস খেলার পাশাপাশি নিয়েছেন ২ উইকেট।  যদিও প্রথম চার দিনের ম্যাচে খেলেননি, তবে মিরপুরে অনুষ্ঠিতব্য দ্বিতীয় ম্যাচে তার খেলার সম্ভাবনা রয়েছে। দ্রুত আমিরাতে গিয়ে আবার দ্রুতই ফিরে আসা—ব্যতিক্রমী এক অভিজ্ঞতা নিয়ে আবারও ‘এ’ দলের সঙ্গে যুক্ত হবেন নাসুম। উল্লেখ্য, আজ (শনিবার) বাংলাদেশ সময় রাত ৯টায় শারজাহ ক্রিকেট স্টেডিয়ামে সংযুক্ত আরব আমিরাতের বিপক্ষে প্রথম টি-টোয়েন্টিতে মাঠে নামবে লিটন দাসের নেতৃত্বাধীন বাংলাদেশ দল। এমএইচএম"
https://www.banglanews24.com/cricket/news/bd/1520957.details,"সাম্প্রতিক সামরিক অভিযানের অংশ হিসেবে ""অপারেশন সিঁদুর""-এ পাকিস্তান অধিকৃত কাশ্মীরে (PoK) ক্ষেপণাস্ত্র হামলা চালায় ভারতীয় সেনাবাহিনী।  এই হামলার সময় সেই এলাকা থেকেই মাত্র ঘণ্টাখানেক দূরে অবস্থান করছিলেন ইংল্যান্ডের সাবেক অলরাউন্ডার মঈন আলির বাবা-মা। ঠিক তখনই মঈন নিজে স্ত্রী ও সন্তানদের নিয়ে ছিলেন ভারতে, খেলছিলেন আইপিএলের চলতি আসরে কলকাতা নাইট রাইডার্সের হয়ে। ‘বিয়ার্ড বেফোর উইকেট (Beard Before Wicket)’ পডকাস্টে নিজের ভয়ংকর অভিজ্ঞতার কথা জানিয়ে মঈন বলেন, “আমার বাবা-মা তখন কাশ্মীরে (পাকিস্তানের অংশে) ছিলেন, ক্ষেপণাস্ত্র হামলার জায়গা থেকে এক ঘণ্টার দূরত্বে।                                          সেদিনই তারা শেষ ফ্লাইটে বের হতে পেরেছিলেন।  আমি একেবারে আতঙ্কিত হয়ে পড়েছিলাম। ” তিনি জানান, হামলার আগেই কাশ্মীরে উত্তেজনা ছড়াতে শুরু করে।  তারপর দ্রুত পরিস্থিতি নিয়ন্ত্রণের বাইরে চলে যায়। “এক সময় মনে হচ্ছিল আমরা যেন সরাসরি যুদ্ধক্ষেত্রে আছি,” বলেন মঈন। অপারেশন সিঁদুর ও আইপিএল স্থগিত ৯ মে ধর্মশালায় পাঞ্জাব কিংস বনাম দিল্লি ক্যাপিটালস ম্যাচ চলাকালে উত্তর ভারতের বিভিন্ন অঞ্চলে ব্ল্যাকআউট ও উত্তেজনার কারণে আইপিএল সাময়িকভাবে স্থগিত করা হয়।  মঈন জানান, তিনি টুর্নামেন্ট স্থগিত হওয়ার আগেই নিজে এবং পরিবারকে নিরাপদে সরিয়ে নেওয়ার সিদ্ধান্ত নেন। “আমি অসুস্থও ছিলাম, হয়তো ভাইরাল কিছু ছিল।  কিন্তু নিরাপত্তার দিকটাই সবচেয়ে গুরুত্বপূর্ণ মনে হচ্ছিল।  খেলার চেয়ে জীবন বড়,” — বলেন মঈন। এমএইচএম"
https://www.banglanews24.com/cricket/news/bd/1511057.details,"দক্ষিণ আফ্রিকার গতি-তারকা কাগিসো রাবাদা, যিনি বর্তমানে টেস্ট বোলিং র‍্যাংকিংয়ে দ্বিতীয় স্থানে, স্বীকার করেছেন যে তিনি একটি বিনোদনমূলক মাদক গ্রহণ করেছিলেন এবং এর ফলে মাদক পরীক্ষায় ব্যর্থ হয়েছেন।  আইপিএলের মাঝপথে হঠাৎ করে দেশে ফিরে যাওয়ার পেছনের আসল কারণ এটাই, যা এতদিন ধোঁয়াশায় ছিল। গুজরাট টাইটান্স তখন জানিয়েছিল, তিনি ‘ব্যক্তিগত কারণে’ দেশে ফিরেছেন।  কিন্তু এখন জানা গেল, সেই ব্যক্তিগত কারণটি ছিল একটি ‘অ্যাডভার্স অ্যানালাইটিক্যাল ফাইন্ডিং’—যা মূলত মাদক সংক্রান্ত ব্যর্থতা। পরীক্ষায় ব্যর্থ হওয়ার পর রাবাদার সরল স্বীকারোক্তি: “আমি জানি, এই ভুলের জন্য আমি অনেককেই হতাশ করেছি।  তবে এটা আমাকে সংজ্ঞায়িত করবে না।  আমি আগের মতোই কঠোর পরিশ্রম করে যাব এবং আমার দেশের হয়ে খেলাকে সর্বোচ্চ গুরুত্ব দেব। ” তিনি আরও বলেন—“জাতীয় দলের জার্সি পরা শুধুমাত্র ব্যক্তিগত অর্জন নয়—এটা একটা সম্মান, যা আমি কখনো হালকাভাবে নিইনি। ” অস্থায়ী নিষেধাজ্ঞা, তবে এখনই শাস্তি নয় আইপিএল বা আইসিসি এখনও রাবাদাকে নিয়ে কোনো আনুষ্ঠানিক শাস্তি ঘোষণা করেনি।  রাবাদা নিজে জানিয়েছেন যে, তিনি এখন ‘অস্থায়ী নিষেধাজ্ঞা’-এ রয়েছেন।  এ অবস্থায় তিনি খেলার জন্য নির্বাচিত হতে পারবেন না, যতক্ষণ না তদন্ত ও পরবর্তী পদক্ষেপ সম্পন্ন হয়। সামনে রয়েছে বিশাল মঞ্চ দক্ষিণ আফ্রিকার জন্য এই সময়টা খুবই গুরুত্বপূর্ণ।  আগামী ১১–১৫ জুন ইংল্যান্ডের লর্ডসে প্রথমবারের মতো ওয়ার্ল্ড টেস্ট চ্যাম্পিয়নশিপ ফাইনাল খেলবে তারা, যেখানে প্রতিপক্ষ অস্ট্রেলিয়া।  রাবাদা দলের প্রধান পেসার এবং তার অংশগ্রহণ নিয়েই এখন তৈরি হয়েছে অনিশ্চয়তা। তবে ইতোমধ্যে ভারতে ফিরে এসেছেন রাবাদা, এবং অনুশীলনে ফেরার প্রস্তুতি নিচ্ছেন বলেও জানা গেছে। এমএইচএম"
https://www.banglanews24.com/cricket/news/bd/1500245.details,"কখনও কখনও খ্যাতি মানুষকে বদলে দেয়।  নাম, যশ আর প্রতিপত্তির মাঝে অনেকেই ভুলে যান নিজের শিকড়। আজ (মঙ্গলবার) নিজের ভেরিফায়েড ফেসবুক পেজে একটি আবেগী পোস্ট দিয়েছেন শরিফুল।  সেখানে তিনি তার এলাকার মানুষের স্বাস্থ্যসেবার দুরবস্থার কথা তুলে ধরে একটি আধুনিক হাসপাতালের প্রয়োজনীয়তা তুলে ধরেন। শরিফুল লেখেন, “আসসালামু আলাইকুম, আমি যখন ছোট ছিলাম, পঞ্চগড়ের এই মাটিতে বড় হতে হতে অনেক সুন্দর মুহূর্তের সাথে এমন কিছু কঠিন সময়ও দেখেছি, যা আজও আমাকে ব্যথিত করে।  আমার চোখের সামনেই গুরুতর অসুস্থ মানুষদের রংপুর বা দিনাজপুর নিয়ে যাওয়ার পথে মারা যেতে দেখেছি।  কারণ পঞ্চগড়ে এমন কোনো বড় হাসপাতাল নেই, যেখানে তারা তাৎক্ষণিক চিকিৎসা পেতে পারত।  আজও পঞ্চগড়বাসী সেই একই দুর্ভোগের মুখোমুখি।  গুরুতর অসুস্থ রোগীদের রংপুর বা দিনাজপুরে ভালো চিকিৎসার জন্য যেতে ৩-৪ ঘণ্টা সময় লেগে যায়।  অনেক সময় এই দীর্ঘ যাত্রাপথ রোগীদের জন্য হয়ে ওঠে মৃত্যুর কারণ।  এই পরিস্থিতি থেকে মুক্তির জন্য পঞ্চগড়ে একটি ১০০০ শয্যা বিশিষ্ট আধুনিক হাসপাতাল স্থাপন অত্যন্ত জরুরি।  এটি শুধু রোগীদের জীবন বাঁচাবে না, বরং পঞ্চগড়ের মানুষের স্বাস্থ্যসেবার মানে বৈপ্লবিক পরিবর্তন আনবে। ” শরিফুলের এমন মানবিক আহ্বানে সামাজিক যোগাযোগমাধ্যমে ইতোমধ্যেই দারুণ সাড়া মিলেছে।  অনেকেই তার পাশে থাকার প্রতিশ্রুতি দিয়েছেন, আবার কেউ কেউ বিষয়টি সরকারের দৃষ্টিগোচর করার আহ্বান জানিয়েছেন। বাংলাদেশ সময়: ১৯০২ ঘণ্টা, এপ্রিল ১৫, ২০২৫
এমএইচএম"
https://www.banglanews24.com/cricket/news/bd/1366843.details,"শুরুতে ব্যর্থ হলেন ব্যাটাররা।  নিগার সুলতানা জ্যোতি, স্বর্ণা আক্তার ছাড়া কেউ পৌঁছাতে পারেননি দুই অঙ্কেও। শুক্রবার ডাম্বুলায় নারী এশিয়া কাপের সেমিফাইনালে বাংলাদেশকে ১০ উইকেটে হারিয়েছে ভারত।                                          শুরুতে ব্যাট করে ৮ উইকেট হারিয়ে ৮০ রান করে বাংলাদেশ।  সেই লক্ষ্য ৯ ওভার হাতে রেখেই তাড়া করে ভারত। টস জিতে ব্যাট করতে নেমে একদমই ভালো করতে পারেননি বাংলাদেশি ব্যাটাররা।  দুই ওপেনারের কেউই দুই অঙ্ক ছুতে পারেননি।  ৪ বলে ৬ রান করে দিলারা আক্তার ও ৯ বলে ৪ রান করে মুর্শিদা খাতুন আউট হন রেনুকা সিংয়ের বলে।  দুজনেই হয়েছেন ক্যাচ আউট। মুর্শিদার আগেই আউট হন তিনে খেলতে নামা ইশমা তানজিম।  ১০ বলে ৮ রান করেছিলেন তিনি।  ২১ রানে তিন উইকেট হারানো দলকে আরও বিপদে ফেলে দেন রুমানা আহমেদ ও রাবেয়া খান।  দুজনই ১ রানের বেশি করতে পারেননি। এমন উইকেট হারানোর মিছিলে অনেকটা একাই দাঁড়িয়ে থাকেন অধিনায়ক নিগার সুলতানা জ্যোতি।  তার ব্যাটে ভর করেই দলীয় রান পঞ্চাশ ছাড়িয়ে যায়। এরপর তার সঙ্গে দারুণ এক জুটি গড়ে তোলেন স্বর্ণা আক্তার।  ইনিংসের শেষ ওভারে গিয়ে জ্যোতি আউট হলে ৩৬ রানের এই জুটি ভাঙে।  ৫১ বলে দুটি চার হাঁকিয়ে ৩২ রান করেন বাংলাদেশ অধিনায়ক। তার বিদায়ের পর শেষ ওভারটি মেডেন করেন রাধা যাদব।  ১৮ বলে ১৯ রান করে অপরাজিত থাকেন স্বর্ণা।  ভারতের পক্ষে চার ওভারে ১০ রান দিয়ে ৩ উইকেট নেন রেনুকা সিং। রান তাড়ায় নামা ভারতকে কোনো রকম ধাক্কাই দিতে পারেনি বাংলাদেশ।  স্মৃতি মান্ধানার হাফ সেঞ্চুরিতে সহজ জয় পায় তারা।  ৯ চার ও ১ ছক্কায় ৩৯ বলে ৫৫ রানে অপরাজিত থাকেন স্মৃতি।  ২৮ বলে ২৬ রান আসে শেফালি ভার্মার ব্যাট থেকে। বাংলাদেশ সময় : ১৭০৭ ঘণ্টা, জুলাই ২৬, ২০২৪
এমএইচবি/এএইচএস"
https://www.banglanews24.com/cricket/news/bd/1285579.details,"টেস্ট ক্রিকেট দারুণ ফর্মে আছেন ইয়াশাসভি জয়সওয়াল।  ভারতীয় এই তরুণ ব্যাটার টানা দুই টেস্টে ডাবল সেঞ্চুরি হাঁকিয়ে গড়েছেন রেকর্ড।                     
                        
                                    
                                        
                                            googletag.cmd.push(function () {
                                                googletag.display('div-gpt-ad-5565653-11');
                                            });
                                        
                                                        

                     যার চাপ পড়েছেন র‌্যাংকিংয়েও।  টেস্ট র‌্যাংকিংয়ে লম্বা লাফ দিয়ে শীর্ষ পনেরোতে জায়গা করে নিয়েছেন তিনি। রাজকোট টেস্টে ইংল্যান্ডের বিপক্ষে ৪৩৪ রানে জয়লাভ করে ভারত।  সেই ম্যাচের দ্বিতীয় ইনিংসে অপরাজিত ২১৪ রান আসে জয়সওয়ালের ব্যাট থেকে।  এই ইনিংসের কারণে র‌্যাংকিংয়ে ১৪ ধাপ এগিয়েছেন তিনি।  আইসিসির প্রকাশিত র‌্যাংকিংয়ে এখন তার অবস্থান ১৫তম। একই টেস্টে সেঞ্চুরি হাকিয়ে এক ধাপ উন্নতি হয়েছে রোহিত শর্মার।  তিনি আছেন ১২ নম্বরে।  দ্বিতীয় ইনিংসে ৯১ রান যোগ করা শুভমান গিল ৩ ধাপ এগিয়ে ৩৫ নম্বরে উঠে এসেছেন।  এদিকে অভিষেক ম্যাচে ঝড়ো ফিফটি হাঁকানো সরফরাজ খান ৭৫ নম্বরে এসেছেন। অপরদিকে প্রথম ইনিংসে ১৫৩ রান করা ইংলিশ ওপেনার বেন ডাকেট এগিয়েছেন ১২ ধাপ।  ১৩ নম্বরে আছেন তিনি।  বল ও ব্যাট হাতে অবদান রাখা জাদেজা ব্যাটারদের র‌্যাংকিংয়ে ৭ ধাপ এগিয়ে ৩৪তম স্থানে আছেন।  অলরাউন্ডার র‌্যাংকিংয়ে শীর্ষে থাকা এই ব্যাটার রেটিং পয়েন্ট বাড়িয়ে ৪১৬ থেকে ৪৬৯ করেছেন। বাংলাদেশ সময়: ১৮০৬ ঘণ্টা, ফেব্রুয়ারি ২১, ২০২৩আরইউ"
https://www.banglanews24.com/cricket/news/bd/1194049.details,"বাংলাদেশের প্রথম কোনো বোলার ঘটিয়েছেন ঘটানাটি।  হাসান মাহমুদ নন স্ট্রাইক প্রান্তে রান আউট করেন ইশ সোধিকে। তাকে ফিরিয়ে আনাকে বাংলাদেশের ‘ভদ্রতা’ মনে করেন তিনি।  সঙ্গে জানান, সতর্ক করাটাই ঠিক হতো হাসানের।  তবে এমন কিছু মানতে রাজি নন বাংলাদেশ দলের সিনিয়র ক্রিকেটার তামিম ইকবাল।  তিনি বলছেন, এটা সাধারণ একটি আউটের মতোই।  এখানে ভুল কিছু নেই। দ্বিতীয় ওয়ানডের পর সংবাদ সম্মেলনে তামিম বলেন, ‘এখানে সতর্ক করার কিছু নেই।  এটা বোল্ডের মতো আউট।  ওই সময়ে হয়তো অধিনায়ক চিন্তা করেছে আমরা এভাবে আউট নেবো না।  এজন্য আমরা তাকে ফিরিয়ে এনেছি।  আসলে এই আউটে ভুল কিছু নেই।  হয় আপনি এটা করবেন আর নয়তো না।  এটাতে কোনো ভুল নেই।  এটা টিমের আলোচনা হওয়া উচিত।  সামনে সব দলই এর সুবিধা নিতে চাইবে। ’ ‘এটা এখন বৈধ।  আউট নেওয়া যেত।  কিন্তু আমার মনে হয় ওরও এমন করা উচিত হয়নি (প্রতিক্রিয়া দেখানো)।  ও খুব অবাক হয়েছে।  কিন্তু অবাক হওয়া ঠিক হয়নি।  এটা আমরা নেবো কি নেবো না সেটা আমাদের দলীয় সিদ্ধান্ত।  দলের সিদ্ধান্ত হবে।  কিন্তু কেউ যখন সারপ্রাইজ হবে তখন ভিন্ন চিন্তা আসতে পারে। ’ গুরুত্বপূর্ণ মুহূর্তে বাংলাদেশ কি এই আউট নিতো? তামিম বলছেন হয়তো হ্যাঁ।  ওরকম সময়ে আউট না করলে দলকে ভুগতে হবে।  কিন্তু আজকের ঘটনার পর বোলাররাও কি মানসিকভাবে পিছিয়ে পড়বেন এমন আউট করা থেকে? তামিম বলছেন, বসে দলীয়ভাবে সিদ্ধান্ত নিতে হবে তাদের। তিনি বলেন, ‘হয়তো নিতো (গুরুত্বপূর্ণ মুহূর্তে)।  আমি এখানে কোনো ভুল দেখি না।  কারণ এখন আইন আছে।  এটা আমরা নেই বা আমাদের বিপক্ষেও কেউ নেয় আমি মনে করি আমাদের ওই প্রতিক্রিয়া দেখানো উচিত যেভাবে অন্যরা করে। ’ ‘এটা একটা দলীয় সিদ্ধান্ত।  নিশ্চয়ই আজকের পর আমরা বসে আলোচনা করব।  যদি দলের সিদ্ধান্ত হয় আমরা এ ধরনের উইকেট নিব তাহলে নিব, যদি না হয় করব না।  এই আলোচনা অবশ্যই আজকের ঘটনার পর করব।  একবার আউট করার পর ফেরত নিয়ে আসা এটা সুন্দর দেখায় না।  হয় এটা নিব, নাহলে করবোই না। ’ বাংলাদেশ সময় : ২৩২৫ ঘণ্টা, ২৩ সেপ্টেম্বর, ২০২৩
এমএইচবি"
https://www.banglanews24.com/football/news/bd/1527497.details,"গত মার্চে ভারতের বিপক্ষে ম্যাচের আগে বাংলাদেশ ফুটবল দলের ক্যাম্পে ছিলেন তরুণ প্রবাসী ফুটবলার ফাহমেদুল ইসলাম।  তবে চূড়ান্ত স্কোয়াডে জায়গা হয়নি তার। সামাজিক যোগাযোগমাধ্যমে ভক্তদের ভালোবাসা ও সমর্থনে আপ্লুত ফাহমেদুল নিজেই জানিয়েছেন নিজের অনুভূতি।  তিনি বলেন, ‘এমন ভালোবাসা দেখানোর জন্য সমর্থকদের ধন্যবাদ।  আপনাদের ভালোবাসা পেয়ে আমি সত্যিই অনেক কৃতজ্ঞ।  এখন শুধু মাঠে নামার অপেক্ষা, খেলতে মুখিয়ে আছি। ’ এর আগে গত মার্চে ভারতের বিপক্ষে অভিষেকেই নজরকাড়া পারফরম্যান্স দিয়ে প্রশংসা কুড়িয়েছিলেন আরেক প্রবাসী ফুটবলার হামজা চৌধুরী।  শিলংয়ে ভারতের বিপক্ষে গোলশূন্য ড্রয়ের সেই ম্যাচে মাঝমাঠে তার আধিপত্য ছিল চোখে পড়ার মতো।  হামজার পথ ধরেই এবার জাতীয় দলে জায়গা করে নিচ্ছেন আরও কয়েকজন প্রবাসী ফুটবলাররা।  কিউবা মিচেল, শমিত শোমসহ অন্যান্য প্রবাসী খেলোয়াড়দের জন্যও জাতীয় দলের দরজা এখন অনেকটাই উন্মুক্ত। মার্চে সৌদি আরবে আয়োজিত ক্যাম্পে অংশ নিয়েও ভারতের বিপক্ষে ম্যাচের স্কোয়াডে জায়গা পাননি ফাহমেদুল।  কোচ হাভিয়ের কাবরেরার সে সিদ্ধান্তকে ঘিরে প্রশ্ন উঠেছিল নানা মহলে।  এবার অবশ্য তরুণ এই ফরোয়ার্ডকে নিয়েই আস্থা দেখাচ্ছে টিম ম্যানেজমেন্ট, স্কোয়াডে অন্তর্ভুক্ত করা হয়েছে আগেভাগেই। আগামী ১০ জুন ঢাকার বঙ্গবন্ধু জাতীয় স্টেডিয়ামে এএফসি এশিয়ান কাপ বাছাইপর্বের তৃতীয় রাউন্ডে বাংলাদেশের প্রতিপক্ষ সিঙ্গাপুর।  তার আগে ৪ জুন ভুটানের বিপক্ষে রয়েছে প্রস্তুতি ম্যাচ।  এই দুটি ম্যাচই বাংলাদেশের জন্য অত্যন্ত গুরুত্বপূর্ণ।  কারণ একই গ্রুপে থাকা ভারত, সিঙ্গাপুর ও হংকংয়ের সঙ্গে বাংলাদেশের পয়েন্ট সমান, ফলে বাছাইপর্বে টিকে থাকতে হলে প্রতিটি ম্যাচই এখন জীবন-মরণ যুদ্ধের মতো। এমন গুরুত্বপূর্ণ সময়ে জাতীয় দলের স্কোয়াডে জায়গা পাওয়া ফাহমেদুলের অভিষেক হয়ে যেতে পারে যে কোনো ম্যাচেই। এআর/আরইউ"
https://www.banglanews24.com/football/news/bd/1527521.details,"আবারও ক্লাব ফুটবলে সবচেয়ে দামি ক্লাবের তকমা জিতেছে রিয়াল মাদ্রিদ।  তালিকার শীর্ষ দশে রয়েছে ৬টি ইংলিশ ক্লাব। 'ফুটবল ক্লাবস ভ্যালুয়েশন রিপোর্ট' নামে এই বিশ্লেষণটি প্রকাশ করেছে বুদাপেস্টভিত্তিক 'ফুটবল বেঞ্চমার্ক গ্রুপ', যারা বিগত ১০ বছর ধরেই এই মূল্যায়ন করে আসছে।  এ রিপোর্টে ক্লাবগুলোর ""এন্টারপ্রাইজ ভ্যালু"" হিসেব করা হয়েছে — অর্থাৎ একটি ক্লাবের শেয়ারের মূল্য ও ঋণের পার্থক্য মিলিয়ে যা দাঁড়ায়। রিয়াল মাদ্রিদ এবার প্রথম ক্লাব হিসেবে ৬.৩ বিলিয়ন ইউরো (বাংলাদেশি টাকায় আনুমানিক ৭৪ হাজার কোটি টাকা) মূল্য অতিক্রম করে তালিকার শীর্ষে রয়েছে।  এরপর রয়েছে ম্যানচেস্টার সিটি (৫.২ বিলিয়ন ইউরো) ও ম্যানচেস্টার ইউনাইটেড (৫.১ বিলিয়ন ইউরো)।  বার্সেলোনা ও বায়ার্ন মিউনিখ শীর্ষ পাঁচে স্থান করে নিয়েছে।  লিভারপুল, আর্সেনাল, পিএসজি, টটেনহ্যাম ও চেলসি রয়েছে শীর্ষ দশে।  আর এই তালিকার প্রথম ২০ ক্লাবের মধ্যে ৯টিই ইংল্যান্ডের, যা প্রিমিয়ার লিগের বিশ্বজয়ী আর্থিক অবস্থান স্পষ্ট করে। শীর্ষ দশের চিত্র (ইউরোয়): রিয়াল মাদ্রিদ – ৬.৩ বিলিয়ন
ম্যানচেস্টার সিটি – ৫.২ বিলিয়ন
ম্যানচেস্টার ইউনাইটেড – ৫.১ বিলিয়ন
বার্সেলোনা – ৪.৯ বিলিয়ন
বায়ার্ন মিউনিখ – ৪.৮ বিলিয়ন
লিভারপুল – ৪.১৮ বিলিয়ন
আর্সেনাল – ৩.৯৭ বিলিয়ন
পিএসজি – ৩.৭৪ বিলিয়ন
টটেনহ্যাম হটস্পার – ৩.৬৩ বিলিয়ন
চেলসি – ৩ বিলিয়ন কীভাবে নির্ধারিত হয় ক্লাবের মূল্য? রিপোর্ট অনুযায়ী, ক্লাবগুলোর বার্ষিক আয়কে নির্দিষ্ট 'মাল্টিপল' দ্বারা গুণ করে এন্টারপ্রাইজ ভ্যালু হিসাব করা হয়।  সেই সঙ্গে ক্লাবের মাঠে ও মাঠের বাইরে জনপ্রিয়তা (সোশ্যাল মিডিয়া অনুসরণ), স্কোয়াডের মূল্য, সম্প্রচার স্বত্ব এবং স্টেডিয়াম মালিকানার বিষয়গুলো বিশ্লেষণ করে একটি সূক্ষ্ম মানদণ্ড তৈরি করা হয়। লোকসানেও আছে বড় ক্লাবগুলো প্রতিষ্ঠানিক মূল্য যতই হোক, বেশিরভাগ ক্লাবই এখনো ক্ষতির মুখে।  ২০২২ সালে কোভিড-পরবর্তী ধ্বংসাবশেষে ইউরোপের ৩২টি শীর্ষ ক্লাব সম্মিলিতভাবে ২.৭৫ বিলিয়ন ইউরো লোকসান করেছিল।  ২০২৪ সালে তা কমে দাঁড়িয়েছে প্রায় ৫১৩ মিলিয়ন ইউরোয়।  ব্যয় নিয়ন্ত্রণে উয়েফার নতুন নীতিমালা কিছুটা আশার আলো দেখাচ্ছে। তথ্যসূত্র- দ্য অ্যাথলেটিক এমএইচএম"
https://www.banglanews24.com/football/news/bd/1526241.details,"ফিফা বিশ্বকাপ ২০৩৪ আয়োজন করতে চলেছে সৌদি আরব।  এই মেগা ইভেন্ট ঘিরে দেশটিতে চলছে ব্যাপক সংস্কার কার্যক্রম। খবরটি মুহূর্তে ছড়িয়ে পড়ে এবং সারা বিশ্বে শুরু হয় উত্তপ্ত বিতর্ক। 'হিন্দুস্তান টাইমস' এর খবর অনুযায়ী, সৌদি কর্তৃপক্ষ স্পষ্টভাবে জানিয়ে দিয়েছে, এমন কোনো পরিকল্পনা তাদের নেই।  ইসলামিক আইন অনুযায়ী মুসলমানদের জন্য নিষিদ্ধ হওয়ায় মদের ওপর নিষেধাজ্ঞা বহাল থাকবে।  সৌদি আরব নিজেকে “দুই পবিত্র মসজিদের অভিভাবক” বলে দাবি করে — মক্কা ও মদিনা যেখানে অবস্থিত। বিষয়টির সঙ্গে ঘনিষ্ঠ এক সূত্র আরব নিউজ-কে জানিয়েছেন, “এই ধরনের দাবিগুলোর পেছনে কোনো আনুষ্ঠানিক নিশ্চয়তা নেই এবং তা সৌদি আরবের বর্তমান নীতি বা বিধিনিষেধকে প্রতিফলিত করে না। ” উপসাগরীয় প্রতিবেশী দেশ কাতার ২০২২ সালে ফিফা বিশ্বকাপের আয়োজক ছিল।  সে সময় স্টেডিয়ামে মদ বিক্রির অনুমতি দেওয়া হয়নি, তবে নির্দিষ্ট ফ্যান জোনে মদ বিক্রি করা হয়েছিল। চলতি বছরের ফেব্রুয়ারিতে যুক্তরাজ্যে নিযুক্ত সৌদি রাষ্ট্রদূত প্রিন্স খালিদ বিন বান্দার বিন সুলতান আল সৌদ জানিয়েছেন, ২০৩৪ বিশ্বকাপে স্টেডিয়ামে মদ পাওয়া যাবে না। তিনি বলেন, “আমাদের আবহাওয়ার মতোই, সৌদি আরব একটি ‘ড্রাই কান্ট্রি’ (মদের ক্ষেত্রে শুষ্ক দেশ)।  প্রতিটি দেশের নিজস্ব সংস্কৃতি রয়েছে, এবং আমরা আমাদের সীমার ভেতরে থেকে অতিথিদের স্বাগত জানাতে প্রস্তুত।  তবে অন্য কাউকে খুশি করতে গিয়ে আমরা আমাদের সংস্কৃতি বদলাতে চাই না। ” বর্তমানে উপসাগরীয় অঞ্চলের মধ্যে শুধুমাত্র সৌদি আরব ও কুয়েতেই মদের বিক্রি সম্পূর্ণ নিষিদ্ধ।  তবে গত বছর এক ব্যতিক্রমী পদক্ষেপে রিয়াদে একটি বিশেষ দোকান খোলা হয় যেখানে শুধু অমুসলিম কূটনীতিকদের জন্য মদ বিক্রির অনুমতি দেওয়া হয়েছে।  এর আগে কেবল কূটনৈতিক প্যাকে বা কালোবাজারে মদ পাওয়া যেত। সৌদি যুবরাজ ও দেশের ‘ডি ফ্যাক্টো’ শাসক মোহাম্মদ বিন সালমান (এমবিএস) ২০১৭ সাল থেকে দেশটির সামাজিক রূপান্তরে বড় ভূমিকা রাখছেন।  তার ‘ভিশন ২০৩০’ প্রকল্পের অংশ হিসেবে নারীদের গাড়ি চালানো, সিনেমা হল খোলা, মডেলদের র‌্যাম্পে হাঁটার অনুমতি, এমনকি বালুকাময় মরুভূমিতে মিউজিক ফেস্টিভ্যাল আয়োজনের মতো পরিবর্তন এসেছে। নারীদের এককভাবে বিদেশে ভ্রমণের অধিকার, জন্ম ও বিবাহ নিবন্ধনের অধিকার, এবং পাবলিক প্লেসে নারী-পুরুষের মেলামেশার বিধিনিষেধ শিথিল করাও এই সংস্কারের অংশ। বিশ্বকাপ আয়োজনকে কেন্দ্র করে সৌদি সরকার আন্তর্জাতিক পর্যটকদের আকৃষ্ট করতে আরও নানা পদক্ষেপ নিচ্ছে।  তবে ধর্মীয় ও সাংস্কৃতিক সীমারেখা অতিক্রম না করেই এই রূপান্তর কীভাবে সম্ভব হবে, সেটাই এখন সবচেয়ে বড় প্রশ্ন। এমএইচএম"
https://www.banglanews24.com/football/news/bd/1518261.details,"এবারের ফিফা কংগ্রেসে কোনও প্রেসিডেন্ট নির্বাচন নেই, বিশ্বকাপের আয়োজক ঘোষণাও নয়—তবুও যুক্তরাষ্ট্র ও সৌদি আরবকে ঘিরে মানবাধিকার ইস্যু এবং রাজনৈতিক সম্পর্কের কারণে আলোচনায় রয়েছে এ সম্মেলন। আজ বৃহস্পতিবার প্যারাগুয়ের আসুনসিওনে অনুষ্ঠিত হতে যাওয়া এই কংগ্রেসে বড় কোনও নীতিগত সিদ্ধান্ত নেই—মূলত ২০২৫ সালের বাজেট অনুমোদন, বার্ষিক ও আর্থিক প্রতিবেদন উপস্থাপন এবং শৃঙ্খলা ও নৈতিকতা কমিটির মতো কিছু সংস্থার পুনর্নিয়োগই রয়েছে এজেন্ডায়। বিতর্ক: মানবাধিকার পরিস্থিতি ও রাজনৈতিক সংযোগ ২০২২ কাতার বিশ্বকাপের আগে যেমন বিতর্ক উঠেছিল, এবারও একই প্রশ্ন উঠছে—২০৩৪ সালের আয়োজক সৌদি আরবে মানবাধিকার লঙ্ঘন নিয়ে। হিউম্যান রাইটস ওয়াচ এবং ফেয়ারস্কয়ার সহ একাধিক মানবাধিকার সংগঠন সতর্ক করেছে ২০৩৪ বিশ্বকাপের নির্মাণকাজে যুক্ত অভিবাসী শ্রমিকদের ঝুঁকি নিয়ে। তারা বলছে, প্রতিরোধযোগ্য দুর্ঘটনায় অনেক শ্রমিকের মৃত্যু হয়েছে এবং পর্যাপ্ত সুরক্ষা ও ক্ষতিপূরণ ব্যবস্থা নেই।  অ্যামনেস্টি ইন্টারন্যাশনাল সৌদি আরবে অভিবাসী শ্রমিকদের ""চরম শোষণ"" এর অভিযোগও তুলেছে। এমনকি কাতারে শ্রমিকদের দুরবস্থার ক্ষেত্রেও ফিফা সভাপতি ইনফান্তিনো স্পষ্টভাবে কোনও সমালোচনা মেনে নেননি।  বরং তিনি সেসময় কাতারে বসবাস শুরু করেন এবং ""উন্নতি""র দিকটাই তুলে ধরেন।  এখন তিনি সৌদি আরবের যুবরাজ মোহাম্মদ বিন সালমানের সঙ্গেও ঘনিষ্ঠ যোগাযোগ রাখছেন। ট্রাম্প প্রশাসন ও ২০২৬ বিশ্বকাপ ২০২৬ বিশ্বকাপের মূল আয়োজক যুক্তরাষ্ট্র, যার সাথে মেক্সিকো ও কানাডাও রয়েছে।  এই প্রেক্ষাপটে ট্রাম্প প্রশাসনের কঠোর অভিবাসন নীতিও উদ্বেগের কারণ হয়ে দাঁড়িয়েছে। ইনফান্তিনো এবং ট্রাম্পের সম্পর্ক ঘনিষ্ঠ বলেই পরিচিত।  ইনফান্তিনো গত কয়েক মাসে ট্রাম্পের সঙ্গে ১০ বার সাক্ষাৎ করেছেন, এমনকি ট্রাম্পের অভিষেকেও উপস্থিত ছিলেন। যুক্তরাষ্ট্র পরপর দুটি বড় ফিফা টুর্নামেন্ট আয়োজক: - ২০২৫ সালের ফিফা ক্লাব বিশ্বকাপ
- ২০২৬ সালের ফিফা বিশ্বকাপ তবে যুক্তরাষ্ট্রের ভিসা নীতির কারণে বিভিন্ন দেশ থেকে সমর্থকদের যাতায়াত কতটা সহজ হবে, তা নিয়ে উদ্বেগ রয়েছে। সম্প্রতি ইউরোপ এবং লাতিন আমেরিকার কিছু পর্যটককে যুক্তরাষ্ট্রে ঢোকার সময় জিজ্ঞাসাবাদ এবং আটক করা হয়েছে—যা উদ্বেগ বাড়িয়েছে। বিশেষ করে ইরান, এল সালভাদর, গুয়েতেমালা বা হন্ডুরাস থেকে আসা দর্শকদের ক্ষেত্রে পরিস্থিতি কী হবে, তা নিয়ে প্রশ্ন থেকেই যাচ্ছে। বিশ্বকাপ আরও বড় হচ্ছে? ২০২৬ বিশ্বকাপে দল সংখ্যা ৩২ থেকে ৪৮-এ বাড়ছে—এটাই চূড়ান্ত।  তবে এবার নতুন করে প্রস্তাব উঠেছে ৬৪ দলের বিশ্বকাপ আয়োজনের। এই প্রস্তাব দিয়েছে ২০৩০ সালের আয়োজক দেশগুলোর একটি, উরুগুয়ে।  তাদের মতে, এতে আরও দেশ অংশ নিতে পারবে এবং বিশ্বব্যাপী ফুটবলের প্রসার ঘটবে। তবে ইউরোপ, এশিয়া এবং উত্তর আমেরিকার অনেক সদস্য বলছে—এত বড় টুর্নামেন্ট আয়োজন করা কঠিন এবং এতে প্রতিযোগিতার মানও নষ্ট হতে পারে। জার্মান ফুটবল অ্যাসোসিয়েশনের সভাপতি বার্ন্ড নুয়েনডর্ফ বলেন, “আমরা এই প্রস্তাব সমর্থন করব না, কারণ এতে বিশ্বকাপের গুণগত মান ক্ষতিগ্রস্ত হবে। ” তবুও প্রস্তাবটি আলোচনা টেবিলে রয়েছে।  ফিফার এক বিবৃতিতে বলা হয়েছে, “কোনও সদস্য দেশের পক্ষ থেকে প্রস্তাব এলে, ফিফার তা বিশ্লেষণ করাই দায়িত্ব। ” ইনফান্তিনো এ বিষয়ে এখনও মুখ খোলেননি।  তবে তিনি ৩২ দলের ক্লাব বিশ্বকাপ এবং সম্প্রতি ৪৮ দলবিশিষ্ট নারী বিশ্বকাপ অনুমোদন করেছেন—যা তার অবস্থান কিছুটা ইঙ্গিত করে। তথ্যসূত্র- ডয়েচে ভেলে এমএইচএম"
https://www.banglanews24.com/football/news/bd/1519633.details,"২৩ বছর পর প্রিমিয়ার লিগ জয়ের আনন্দ সাদাকালো শিবিরে ২০০২ সালের পর প্রথমবারের মতো বাংলাদেশের শীর্ষ লিগ চ্যাম্পিয়ন হলো মোহামেডান স্পোর্টিং ক্লাব।  শনিবার কুমিল্লার শহীদ ধীরেন্দ্রনাথ দত্ত স্টেডিয়ামে আবাহনী লিমিটেড ২-১ গোলে হেরে গেলে, তিন ম্যাচ হাতে রেখেই চ্যাম্পিয়ন হওয়ার গৌরব পায় সাদাকালোরা। চ্যাম্পিয়ন মোহামেডানের পয়েন্ট এখন ৩৮।  ১৫ ম্যাচে ২৮ পয়েন্ট নিয়ে দ্বিতীয় স্থানে আছে আবাহনী।                                          তাদের লক্ষ্য এখন রানার্সআপ হওয়া।  তৃতীয় স্থানে থাকা বসুন্ধরা কিংসের পয়েন্ট ২৫, ফলে শেষ তিন রাউন্ডে সেই লড়াই হবে জমজমাট। ম্যাচের শুরু থেকেই চাপে পড়ে আবাহনী।  ১১তম মিনিটে ফর্টিসের ওমার বাবুর শট বাধা পায় আবাহনীর রক্ষণে।  ১৮ মিনিটের মাথায় বৃষ্টি ও বজ্রপাতের কারণে খেলা কিছুক্ষণ বন্ধ থাকে।  মাঠে পানি জমে যাওয়ায় স্বাভাবিক খেলায়ও ছন্দপতন ঘটে। ম্যাচে ফেরার পর পেনাল্টি থেকে ফর্টিসকে এগিয়ে দেন গাম্বিয়ান ফরোয়ার্ড পা ওমার।  দ্বিতীয়ার্ধে আবাহনী ঘুরে দাঁড়ানোর চেষ্টা করলেও ফর্টিসের শক্ত রক্ষণ দেয়াল টপকাতে পারেনি তারা। ৭৫তম মিনিটে ফর্টিসের খেলোয়াড় মঞ্জুর রহমান মানিক প্রতিপক্ষকে কনুই দিয়ে আঘাত করে লাল কার্ড দেখেন।  তবে ১০ জনের দলে পরিণত হয়েও ফর্টিস ব্যবধান বাড়ায় ৭৬ মিনিটে সাজেদ জুম্মন নিঝুমের দূরপাল্লার দুর্দান্ত শটে। ৭৮তম মিনিটে একমাত্র গোলটি শোধ দেন মোহাম্মদ হৃদয়, রাফায়েল আগুস্তোর ফ্রি কিকে হেড করে।  তবে ততক্ষণে মোহামেডানের উৎসব শুরু হয়ে গেছে। ২০০৭ সালে লিগ পেশাদার রূপ নেওয়ার পর বহুবার চেষ্টা করেও শিরোপা স্পর্শ করতে পারেনি মোহামেডান।  গত মৌসুমেও তারা দ্বিতীয় হয়েছিল।  এবার সেই অপেক্ষার অবসান ঘটাল ঐতিহ্যবাহী দলটি। এমএইচএম"
https://www.banglanews24.com/football/news/bd/1500341.details,"অধিকাংশ সময়ই আন্ডারডগদের জয় শুধু নৈতিক বিজয়ে সীমাবদ্ধ থাকে।  কিন্তু এইবার ব্যতিক্রম ঘটালো ফিলিস্তিনের অনূর্ধ্ব-২০ নারী ফুটবল দল। এবারের পশ্চিম এশিয়ান ফুটবল ফেডারেশন (ডব্লিউএফএফ) চ্যাম্পিয়নশিপ শুরু হয়, কেউই খুব একটা আশা করেনি ফিলিস্তিনের কাছ থেকে।  জর্ডান ছিল হট ফেভারিট, লেবানন ছিল না, আর সিরিয়া অনেক এগিয়ে।  ফিলিস্তিনি কুয়েতের চেয়ে একটু ভালো করবে—এই ছিল সাধারণ ধারণা। প্রস্তুতিও ছিল বেশ অগোছালো।  প্রথম ম্যাচের মাত্র ৪৮ ঘণ্টা আগে দল একত্রিত হয়।  যুদ্ধের কারণে দেশে ফুটবল কার্যত বন্ধ।  তাই দল গঠন করতে হয়েছে প্রবাসী ফুটবলারদের নিয়ে—কেউ সুইডেন থেকে, কেউ কানাডা, কেউবা আবার যুক্তরাষ্ট্র, চিলি বা মিশর থেকে। তবে মাঠে নেমেই চমকে দেয় ফিলিস্তিন।  প্রথম ম্যাচে কুয়েতকে উড়িয়ে দেয় ৯-০ গোলে।  এরপর যদিও জর্ডানের কাছে হারে ৩-০ ব্যবধানে, তবুও সিরিয়ার সঙ্গে ১-১ ড্র করে ফাইনালে ওঠে তারা। ফাইনালেও প্রতিপক্ষ জর্ডান, নিজেদের মাঠে খেলে যারা।  উত্তপ্ত আগাবার রোদে প্রথমার্ধ ছিল গোলশূন্য।  দ্বিতীয়ার্ধে সেলিনা ঘনেইমের হেডে এগিয়ে যায় ফিলিস্তিন।  এরপর জর্ডান সমতায় ফেরে।  ম্যাচ গড়ায় টাইব্রেকারে। এই জায়গাটাই বদলে দেয় সবকিছু।  কারণ ফিলিস্তিনের গোলরক্ষক মিরাফ মারুফ ওয়ার্মআপে পা ভেঙে ফেলেছিলেন! তবুও মাঠে দাঁড়িয়ে যান বীরের মতো।  প্রথম দুই পেনাল্টিই ঠেকান তিনি।  এরপর মিরাল কাসিসের আত্মবিশ্বাসী শেষ শটে নিশ্চিত হয় ইতিহাস—ফিলিস্তিন নারী দলের প্রথম শিরোপা। খেলার পর আবেগাপ্লুত হয়ে সহকারী কোচ ওমর বারাকাত বলেন, “কৌশল নয়, আমরা খেলেছি গাজার জন্য।  আগের ম্যাচের ভুল শুধরে নিয়েছিলাম, আর বাকিটা খেলোয়াড়দের ইচ্ছাশক্তি। ” ম্যাচ শেষে দলটির খেলোয়াড় মালাক বারাকাত বলেন, “আমরা খেলি গাজার জন্য, ফিলিস্তিনের জন্য, সেই প্রতিটি মায়ের জন্য যিনি তাঁর সন্তান হারিয়েছেন, প্রতিটি শহীদের জন্য।  এটা শুরু মাত্র।  সামনে আরও অনেক কিছু দেখবে দুনিয়া। ” এই জয় শুধুই একটা ফুটবল ম্যাচের নয়—এটা প্রতিবাদের, প্রতিরোধের, সম্মানের এবং স্বপ্নের জয়।  এক নতুন অধ্যায়ের শুরু ফিলিস্তিন নারী ফুটবলের জন্য। বাংলাদেশ সময়: ২১০৭ ঘণ্টা, এপ্রিল ১৫, ২০২৫
এমএইচএম"
https://www.banglanews24.com/football/news/bd/1436332.details,"মুখোমুখি হয়েছিল রিয়াল মাদ্রিদের দুই সাবেক তারকা ক্রিস্টিয়ানো রোনালদো ও করিম বেনজেমা।  দুজনই পেলেন গোল।                     
                        
                                    
                                        
                                            googletag.cmd.push(function () {
                                                googletag.display('div-gpt-ad-5565653-11');
                                            });
                                        
                                                        

                     কিন্তু শেষ হাসিটা হাসলেন বেনজেমাই।  শেষদিকে গিয়ে তাদের জেতালেন স্টিভেন বেরগুয়াইন। সৌদি প্রো লিগের ম্যাচ আজ কিং আবদুল্লাহ স্টেডিয়ামে আল নাসরকে ২-১ ব্যবধানে হারিয়েছে আল ইত্তিহাদ।  সবগুলো গোলই হয় দ্বিতীয়ার্ধে।  করিম বেনজেমা ইত্তিহাদকে এগিয়ে নিয়ে যাওয়ার দুই মিনিট পর আল নাসরকে সমতায় ফেরান রোনালদো।  শেষদিকে গোল করে ইত্তিহাদের জয় নিশ্চিত করেন বেরগুয়াইন। গোলশূন্য প্রথমার্ধের পর দ্বিতীয়ার্ধের ৫৫তম মিনিটে ডেডলক ভাঙেন বেনজেমা।  মুন্নাহ আল সানকিতির পাস থেকে গোলটি করেন সাবেক এই রিয়াল মাদ্রিদ তারকা।  মৌসুমে এ নিয়ে দশম গোল করলেন তিনি।  দুই মিনিট পর আল নাসরকে সমতায় ফেরান রোনালদো।  আনহেলো গাব্রিয়েলের প্রথম প্রচেষ্টা ফিরিয়ে দেন প্রতিপক্ষ গোলরক্ষক।  ফিরতি বল তিনি পাস দেন পর্তুগিজ তারকাকে।  দারুণ শটে জাল খুঁজে নিতে ভুল করেননি সিআর সেভেন। কিন্তু শেষ পর্যন্ত সমতা ধরে রাখতে পারেনি আল নাসর।  যোগ করা সময়ের প্রথম মিনিটে দারুণ এক শটে বেন্তোকে পরাস্ত করেন বেরগুয়াইন।  সঙ্গে সঙ্গে উল্লাসে ফেটে পড়ে আল ইত্তিহাদ সমর্থকরা। এই জয়ে শীর্ষস্থান আরও মজবুত হলো ইত্তিহাদের।  ১৩ ম্যাচে ১২ জয়ে ৩৬ পয়েন্ট নিয়ে শীর্ষে তারা।  এক ম্যাচ কম খেলা আল হিলাল ৩১ পয়েন্ট নিয়ে দুইয়ে।  তিনে থাকা আল কাদিসিয়ার পয়েন্ট ২৮।  আর ২৫ পয়েন্ট নিয়ে চার নম্বরে আল নাসর। বাংলাদেশ সময়: ০১৩২ ঘণ্টা, ডিসেম্বর ০৭, ২০২৪আরইউ"
https://www.banglanews24.com/football/news/bd/1436170.details,"ম্যাচের তখনো ২৫ মিনিটও পেরোয়নি।  এর মধ্যেই ১০ জনের দলে পরিণত মোহামেডান স্পোর্টিং ক্লাব। জয়সূচক গোলটি সোলাইমান দিয়াবাতে করলেও জয়ের নায়ক আসলে সাকিবই।  তার অসাধারণ দৃঢ়তায় প্রিমিয়ার লিগে বসুন্ধরা কিংসকে ১-০ গোলে হারাতে সক্ষম হয় মোহামেডান।  গত আসরে লিগের প্রথম লেগে জয় তুলে নিয়েছিল সাদা-কালোরা।  এবারও এর পুনরাবৃত্তি করল। দুই দলই নিজেদের আগের ম্যাচে পেয়েছে বড় জয়।  তাই আত্মবিশ্বাসে কমতি ছিল না।  কুমিল্লার শহীদ ধীরেন্দ্রনাথ স্টেডিয়ামে লড়াই চলছিল সমানতালে।  তবে ২৪ মিনিটে রাকিব হোসেনকে বক্সের বাইরে ফাউল করায় লাল কার্ড দেখেন সুজন।  এরপর স্বাভাবিকভাবেই চাপটা বেশি পড়ে যায় মোহামেডানের ওপর।  তবে সুযোগ নষ্ট করেনি। গোলশূন্য বিরতির পর ৫৮ মিনিটে ম্যাচের ডেডলক ভাঙেন দিয়াবাতে।  মাঝমাঠের কিছুটা নিচ থেকে রাহিম উদ্দিনের বাড়ানো থ্রু বল আমলে নিয়ে কিংস গোলরক্ষক মেহেদী হাসান শ্রাবণকে পরাস্ত করেন তিনি।  মালির এই ফরোয়ার্ড ব্যবধান বাড়ানোরও সুযোগ পেয়েছিলেন। ৭৪ মিনিটে বক্সের ভেতর রাহিমকে ফাউল করেন রিমন হোসেন।  যার ফলে পেনাল্টির বাঁশি বাজান রেফারি।  কিন্তু স্পটকিক থেকে গোল করতে পারেননি দিয়াবাতে।  তার নেওয়া শটটি ডান দিকে ঝাঁপিয়ে পড়ে ঠেকিয়ে দেন শ্রাবণ। এরপর বাকিটা সময় কিংসের আক্রমণ সামলাতে হয় সাকিবকে।  তবে পাল্টা আক্রমণে কিছু সুযোগও পায় মোহামেডান।  কিন্তু তা কাজে লাগাতে পারেনি তারা। এই জয়ে ২ ম্যাচে ৬ পয়েন্ট নিয়ে শীর্ষে আছে আলফাজ আহমেদের দল।  এদিকে দিনের অপর ম্যাচে চট্টগ্রাম আবাহনীকে ২-০ গোলে হারিয়েছে রহমতগঞ্জ মুসলিম ফ্রেন্ডস সোসাইটি।  দলের হয়ে জোড়া গোল (৫৫ ও ৬৮ মিনিটে) করেন নাবিব নেওয়াজ জীবন। বাংলাদেশ সময়: ১৬৫৪ ঘণ্টা, ডিসেম্বর ৬, ২০২৪
এএইচএস"
https://www.banglanews24.com/entertainment/news/bd/1527509.details,"সম্প্রতি ভারতের কলকাতায় এসে দক্ষিণেশ্বরে ভবতারিণীর পূজা দিয়েছিলেন বলিউড অভিনেত্রী কাজল।  এবার অশুভ শক্তির বিনাশে নিজেই কালীরূপে ধরা দিলেন তিনি। বৃহস্পতিবার (২৯ মে) মুক্তি পেয়েছে ‘মা’ সিনেমার ট্রেলার।  গ্রাম-বাংলার জঙ্গলের প্রেক্ষাপটে একেবারে গা ছমছমে ভৌতিক গল্পে নির্মিত হয়েছে সিনেমাটি। ২০২৪ সালে কলকাতা এবং শান্তিনিকেতনে সিনেমাটির শুটিংয়ে অংশ নিয়েছিলেন কাজল।  এবার রহস্য-রোমাঞ্চে মোড়া ভৌতিক সিনেমার ঝলক দেখিয়ে গায়ে কাঁটা ধরালেন বলিউডের এই বঙ্গকন্যা। চন্দ্রপুর নামে এক গাঁয়ের পৌরাণিক কাহিনি ভিত্তিক গল্প।  যেখানে যুগ যুগ ধরে শিশুকন্যা, নাবালিকাদের রক্তে এক শয়তানে শক্তিশালী হয়ে ওঠার কাহিনি প্রচলিত রয়েছে।  সেই গ্রামে মেয়ের সঙ্গে এসে বিপাকে পড়ে কাজল।  হঠাৎ উধাও হয়ে যায় তার কন্যা। কাজল জানতে পারে, সেই গ্রামে বিগত তিন, চার মাস ধরেই একের পর এক কন্যাসন্তান উধাও হয়ে যাচ্ছে।  তার মেয়েও সেই অশুভ শক্তির শিকার।  কাজল কি পারবে সেই রহস্যের সমাধান করতে? জানতে হলে অপেক্ষা করতে হবে জুন মাসের ২৭ তারিখ পর্যন্ত।  কারণ ওই তারিখে প্রেক্ষাগৃহে মুক্তি পেতে যাচ্ছে ‘মা’। সিনেমাটির ট্রেলার দেখে বোঝা যাচ্ছে, সিনেমাটিতে মাতৃশক্তির কথা বলবে।  আর সেই জন্যই সম্ভবত সংশ্লিষ্ট সিনেমার প্রচার কলকাতায় এসে দক্ষিণেশ্বরে পূজা দিয়েই শুরু করেছিলেন কাজল। ‘মা’ সিনেমাটি নির্মাণ করেছেন পরিচালনায় বিশাল ফুরিয়া।  যিনি এর আগে নুসরাত বরুচাকে নিয়ে ‘ছোড়ি’র মতো গা ছমছমে ভুতুড়ে সিনেমা উপহার দিয়েছিলেন।  তার পরিচালনাতেই ‘মা’ সিনেমাতে কাজ করেছেন কাজল।  যেখানে রণিত রায়, ইন্দ্রনীল সেনগুপ্ত এবং খেরিন শর্মাকে দেখা যাবে। মেয়ের প্রাণ বাঁচাতে এক মায়ের লড়াই কতটা কঠিন হতে পারে? সেই গল্পই বলবে এই ভৌতিক সিনেমা।  হিন্দি, বাংলা, তামিল, তেলুগু মোট চার ভাষায় মুক্তি পাওয়ার কথা রয়েছে ‘মা’। এনএটি"
https://www.banglanews24.com/entertainment/news/bd/1527473.details,"ভারতীয় সীমান্তঘেঁষা শেরপুরের নালিতাবাড়ীর গারো পাহাড়ে বেশ কয়েকদিন ধরে চলছে ‘শাপলা শালুক’ নামের সিনেমার শুটিং।  শবনম বুবলী ও আব্দুন নূর সজল অভিনীত সিনেমাটির শুটিং সেটে বন্য হাতির আক্রমণে আতঙ্ক ছড়ায়। জানা যায়, বুধবার (২৮ মে) সকালে প্রায় ৮-৯টি হাতির একটি দল শুটিং সেটে আক্রমণ চালায়। সামাজিকমাধ্যমে এই ঘটনার একটি ভিডিও প্রকাশ করেন অভিনেতা আব্দুন নূর সজল।                                          সংবাদমাধ্যমে তিনি বলেন, এই অঞ্চলে প্রায়ই বন্য হাতির আনাগোনা থাকে।  গতকাল আমরা হঠাৎ করেই হাতির আক্রমণের মুখে পড়ি।  তবে সৌভাগ্যবশত বড় কোনো ক্ষয়ক্ষতি হয়নি, সবাইকে নিরাপদে সরিয়ে নেওয়া গেছে। অন্যদিকে, এমন একটি সংবেদনশীল এলাকায় শুটিং করা নিয়ে তীব্র আপত্তি তুলেছেন দুই বাংলার খ্যাতিমান অভিনেত্রী জয়া আহসান।  বৃহস্পতিবার (২৯ মে) সকালে নিজের ফেসবুকে একটি সংবাদ ফটোকার্ড শেয়ার করে তিনি লেখেন, এই আরেক উপদ্রব বনের ভিতর! বন বিভাগের দৃষ্টি আকর্ষণ করছি- মন চাইলেই কি লাইট, ক্যামেরা, অ্যাকশন শুরু করা যায়? তিনি আরও বলেন, মাইকের শব্দ, শুটিং টিমের বর্জ্য, গান-বাজনার মতো বিষয়গুলো এমন একটি সংবেদনশীল স্থানে কীভাবে অনুমোদন পায়? এসব তো বন্যপ্রাণীর জন্য হুমকি। ” জয়ার এই বক্তব্য সামাজিকমাধ্যমে ব্যাপক আলোড়ন সৃষ্টি করেছে।  অনেকেই তার মন্তব্যের সঙ্গে একমত পোষণ করে বলেছেন, বনের পরিবেশে মানুষের অনুপ্রবেশ ও কৃত্রিম কার্যক্রম বন্যপ্রাণীদের আতঙ্কিত করে তোলে এবং প্রাকৃতিক ভারসাম্যে বিঘ্ন ঘটায়।  এ ঘটনায় পর স্থানীয় প্রশাসন ও বন বিভাগ এখনও আনুষ্ঠানিকভাবে কোনো মন্তব্য দেয়নি। এনএটি"
https://www.banglanews24.com/lifestyle/news/bd/1527169.details,"রান্নাঘরের সিঙ্ক বা বাথরুমের বেসিন আমরা মাঝেমাঝে পরিষ্কার করলেও পাইপ নিয়মিত পরিষ্কার করার কথা ভাবি না।  অথচ রোজকার নোংরা জমে জমে পাইপের মুখ অনেকটাই সরু হয়ে আসে। প্রতিদিন রান্নাঘর পরিষ্কার করতেই হবে।  রান্নাঘর নোংরা থাকলে, এখান থেকে জীবাণু ছড়াতে পারে।  এখান থেকে বাড়ির সদস্যদের মধ্যে নানা রোগ বা সংক্রমণ দেখা দিতে পারে।  ঘটনাচক্রে সবচেয়ে বেশি নোংরা হয় রান্নাঘরের সিঙ্ক।  আর এখান থেকে ছড়ায় রোগ-জীবাণু। মাছ-মাংস, সবজি, ফল ইত্যাদি ধোয়া, বাসন মাজা সব কাজই হয় রান্নাঘরের সিঙ্কে।  মাঝেমধ্যেই সিঙ্কের পাইপে মাছ-মাংসে টুকরো, মাছের আঁশ, ডিমের খোসা, শাকসবিজ খোসা, চা পাতা ইত্যাদি আটকে যায়।  এতে যেমন দুর্গন্ধ বেরোয়, তেমনই জীবাণুর আঁতুড়ঘর হয়ে ওঠে।  তার ওপর পানি বেরোতে চায় না।  সিঙ্কে পানি জমতে শুরু করে।  এই সমস্যা দূর করতে ঘরোয়া টোটকার সাহায্য নিন। একটি কাপে অর্ধেক লবণ ও বেকিং সোডা মিশিয়ে নিন।  মিশ্রণটি সিঙ্কের পাইপের মুখে ঢেলে দিন।  এবার ভিনিগার মাইক্রোওয়েভে গরম করে নিয়ে সিঙ্কের ওপর ঢেলে দিন।  এরপর আধ ঘণ্টা অপেক্ষা করুন।  তার পর গর পানি দিয়ে সিঙ্ক পরিষ্কার করুন।  এতে পাইপের মধ্যে আটকে থাকা ময়লা পরিষ্কার হয়ে যাবে।  পাশাপাশি সিঙ্কের দাগছোপ, দুর্গন্ধও দূর হয়ে যাবে। এ ছাড়া একটি প্লাঞ্জার কিনে রাখতে পারেন।  এই পাম্পিং টুল সহজেই সিঙ্কের পাইপকে পরিষ্কার করে দেবে।  এটি পাইপে জমে থাকা ময়লা এক নিমেষে বের করে দিতে পারে।  গরম পানি ঢেলে প্লাঞ্জার দিয়ে পরিষ্কার করুন।  যখনই রান্নাঘরের সিঙ্ক পরিষ্কার করবেন, গরম পানি ব্যবহার করবেন।  এ ছাড়া সিঙ্ক পরিষ্কারের জন্য গুঁড়ো সাবান ব্যবহার করতে পারেন। রান্নাঘরের সিঙ্ক ও বেসিনের কাজ শেষ হলে কিছুটা গরম পানি ঢেলে দিন।  লিকুইড সাবান অথবা ভিনেগারের সঙ্গে একটু পানি মিশিয়ে সিঙ্ক ভালো করে মুছে নিলেই আর দুর্গন্ধ ছড়ানোর ভয় থাকবে না। এএটি"
https://www.banglanews24.com/lifestyle/news/bd/1527141.details,"গরম পড়লেই ফলের বাজারে রাজত্ব করে ফলের রাজা আম।  আমে রয়েছে প্রচুর পরিমাণে ভিটামিন এ, সি। * রাতে খাবার হজম করার প্রক্রিয়া স্লথ হয়ে যায়।  সেই কারণে আমের মতো পুষ্টিগুণে ভরপুর ফল খাওয়া উচিত নয়।  এতে বদহজম, গ্যাস, পেটেব্যথার মতো সমস্যা হতে পারে। 
* রাতে আম খেলে ওজন বাড়তে পারে।  কেননা, আমে রয়েছে উচ্চ ক্যালোরি ও সুগার।  রাতে ঠিকঠাক হজম না হলে, ওজন বাড়তে পারে। 
* আম খেলে শরীরে মধ্যে এনার্জির মাত্রা বেড়ে যায়।  সেই কারণেই শরীর ক্লান্ত থাকলেও ঘুম আসতে চায় না।  অনিদ্রার সমস্যা বাড়তে পারে রাতে আম খেলে। দিনে যখন আম খাবেন আমে যেহেতু চিনির ভাগ বেশি, তাই আমের সঙ্গে সব সময় প্রোটিন অথবা ফ্যাট জাতীয় খাবার খাওয়া উচিত।  যাতে আম খেলে আচমকা রক্তে শর্করার মাত্রা হঠাৎ বেড়ে না যায়।  আমের সঙ্গ দই খাওয়া যেতে পারে।  এ ছাড়া চিয়া বীজ, ভেজানো বাদামের সঙ্গে আম খেলেও তা রক্তে শর্করার মাত্রা বাড়তে দেয় না। এএটি"
https://www.banglanews24.com/election-comission/news/bd/1527553.details,"ঢাকা দক্ষিণ সিটি করপোরেশনের নির্বাচিত মেয়র বিএনপি নেতা ইশরাক হোসেনের বিষয়ে দেওয়া সুপ্রিম কোর্টের রায় পরীক্ষা-নিরীক্ষা করে সিদ্ধান্ত নেবে নির্বাচন কমিশন (ইসি)। বৃহস্পতিবার (২৯ মে) বিকেলে আগারগাঁওয়ের নির্বাচন ভবন ত্যাগ করার সময় সাংবাদিকদের কাছে এমন মন্তব্য করেন প্রধান নির্বাচন কমিশনার (সিইসি) এএমএম নাসির উদ্দিন। তিনি বলেন, রায় এখনো আমরা পাই নাই।  রায়ের কপি পাওয়ার পর আসলে কী, কী ধরনের সিদ্ধান্ত আসে, আইনগত দিক পরীক্ষা-নিরীক্ষা করে আমাদের যা করণীয় আমরা সেটা করব। রায় নিয়ে আপনারা কী ভাবছেন এমন প্রশ্নের জবাবে সিইসি বলেন, রায় তো আমরা পাই নাই।  টেলিভিশনের হেডলাইন দেখে তো আর মন্তব্য করা যায় না। আপনাদের আইনজীবী তো ছিলেন, এমন বিষয় উত্থাপন করা হলে সিইসি বলেন, আইনজীবীর সঙ্গে আমাদের কোনো কথা হয়নি। ইশরাক মেয়র হিসেবে শপখ নিলেও মেয়াদ শেষ, এমন বিষয় উত্থাপন করা হলে তিনি বলেন, এটা নিয়ে কথা বলা যাবে না। দুপুরে বিএনপি নেতা ইশরাক হোসেনকে ঢাকা দক্ষিণ সিটি করপোরেশনের (ডিএসসিসি) মেয়র ঘোষণার গেজেট স্থগিত চেয়ে করা লিভ টু আপিল পর্যবেক্ষণসহ নিষ্পত্তি করে দিয়েছেন আপিল বিভাগ।  একই সঙ্গে ইসিকে এ বিষয়ে সিদ্ধান্ত নিতে বলেছেন। এর আগে গত ২২ মে বিচারপতি মো. আকরাম হোসেন চৌধুরী ও বিচারপতি দেবাশীষ রায় চৌধুরীর হাইকোর্ট বেঞ্চ রিট খারিজ করে আদেশ দেন।  ফলে মেয়র পদে ইশরাক হোসেনের শপথে বাধা কেটে যায় বলে জানান তার আইনজীবী। ওই দিন বিকেলে সুপ্রিম কোর্টের ওয়েবসাইটে সাত পৃষ্ঠার এ আদেশ প্রকাশ করা হয়।  এরপর ২৬ মে আপিল বিভাগে আবেদন করেন রিটকারী। ২০২০ সালের ১ ফেব্রুয়ারি ঢাকা দক্ষিণ সিটি করপোরেশনের নির্বাচন হয়।  তাতে আওয়ামী লীগের প্রার্থী শেখ ফজলে নূর তাপস মেয়র নির্বাচিত হন।  নির্বাচন কমিশন ২ ফেব্রুয়ারি ভোটের ফলাফলের গেজেট প্রকাশ করে।  এরপর শপথ নিয়ে দায়িত্ব পালন করে আসছিলেন তাপস। সেই নির্বাচনে ঢাকা দক্ষিণের মেয়র পদে তাপস পেয়েছিলেন সোয়া চার লাখ ভোট।  তার নিকটতম প্রতিদ্বন্দ্বী বিএনপির প্রার্থী ইশরাক পান দুই লাখ ৩৬ হাজার ভোট।  নির্বাচনে অনিয়ম ও দুর্নীতির অভিযোগ তুলে ফল বাতিল চেয়ে ২০২০ সালের ৩ মার্চ মামলা করেন বিএনপি নেতা ইশরাক। ছাত্র-জনতার অভ্যুত্থানে গত বছরের আগস্ট মাসে আওয়ামী লীগ সরকারের পতনের পর দেশের সব সিটি করপোরেশনের মেয়রদের অপসারণ করা হয়।  এরপর ঢাকা দক্ষিণ সিটির প্রশাসক হিসেবে দায়িত্ব পালন করে আসছিলেন অতিরিক্ত সচিব শাহজাহান মিয়া। এর মধ্যে গত ২৭ মার্চ ঢাকা দক্ষিণ সিটি করপোরেশনের ২০২০ সালের নির্বাচনে ফজলে নূর তাপসকে বিজয়ী ঘোষণার ফল বাতিল করে বিএনপি নেতা ইশরাক হোসেনকে মেয়র ঘোষণা করেন ঢাকার প্রথম যুগ্ম জেলা জজ ও নির্বাচনী ট্রাইব্যুনালের বিচারক মো. নুরুল ইসলাম। আদালত ১০ দিনের মধ্যে গেজেট প্রকাশের নির্দেশ দেন।  এ রায় পাওয়ার পর ২৭ এপ্রিল গেজেট প্রকাশ করে নির্বাচন কমিশন। এদিকে গেজেট প্রকাশের দিন ইশরাক হোসেনকে ঢাকা দক্ষিণ সিটি করপোরেশনের মেয়র ঘোষণা করে দেওয়া রায় ও ডিক্রির বিরুদ্ধে আপিল করতে আইনি নোটিশ দেন রফিকুল ইসলাম ও মামুনুর রশিদ নামে দুই ব্যক্তি।  নোটিশে গেজেট প্রকাশ এবং ইশরাককে শপথ নেওয়া থেকে বিরত থাকতে বলা হয়। তখন ওই দুই ব্যক্তির আইনজীবী বলেন, যথাযথ প্রক্রিয়া না মেনে দ্রুত রায়টি দেওয়া হয়েছে।  আমরা মনে করেছিলাম, ইসি এই আদেশকে চ্যালেঞ্জ করবে।  চ্যালেঞ্জ করল না।  আবার খবরে দেখলাম, আইন উপদেষ্টা বলছিলেন, আইন মন্ত্রণালয়ের যে মতামত চাওয়া হয়েছিল, সেজন্য অপেক্ষা না করে এই নোটিফিকেশন জারি করে দেওয়া হয়েছে।  ট্রাইব্যুনাল এমন কোনো আদেশ দিতে পারেন না, যে আদেশের কোনো কার্যকারিতা নেই।  এখানে টার্ম শেষ হয়ে গেছে।  অধ্যাদেশের মাধ্যমে মেয়র পদশূন্য করে দেওয়া হয়েছে। পরে মামুনুর রশিদ হাইকোর্টে রিট করেন।  রিটে ২৭ মার্চের রায় এবং ২৭ এপ্রিলের গেজেট কেন বেআইনি হবে না এবং ইশরাক হোসেনের শপথ পরিচালনা থেকে বিরত রাখার নির্দেশনা কেন দেওয়া হবে না, তা জানতে চেয়ে রুল জারির আর্জি জানানো হয়।  এ রুল বিবেচনাধীন থাকা অবস্থায় রায় ও গেজেটের কার্যক্রম স্থগিত চাওয়া হয়েছিল। ২০২০ সালের নির্বাচনের পর ফজলে নুর তাপস শপথ নিয়ে মেয়র হিসেবে ঢাকা দক্ষিণ সিটি করপোরেশনের প্রথম সভা করেছিলেন সে বছর ২ জুন।  সিটি করপোরেশন আইন অনুযায়ী, আগামী ১ জুন মেয়াদ শেষ হবে। ইইউডি/এমজেএফ"
https://www.banglanews24.com/election-comission/news/bd/1526941.details,"ঢাকা: যাদের ফিঙ্গার প্রিন্ট (আঙুলের ছাপ) অন্য কারো সঙ্গে মিলে যাচ্ছে বা যে সকল জাতীয় পরিচয়পত্রের (এনআইডি) স্ট্যাটস ‘ম্যাচ ফাউন্ড’ অবস্থায় রয়েছে, সেগুলো নিরসনে মাঠ কর্মকর্তাদের দুটি নির্দেশনা দিয়েছে নির্বাচন কমিশন (ইসি)। বুধবার (২৮ মে) সংস্থাটির সিস্টেম এনালিস্ট মোহাম্মদ আরিফুল ইসলাম উপজেলা নির্বাচন কর্মকর্তাদের এমন নির্দেশনা পাঠিয়েছেন। নির্দেশনায় বলা হয়েছে, ম্যাচ ফাউন্ড স্ট্যাটাসে থাকা এনআইডিগুলোর ক্ষেত্রে একই ভোটারের দুটি এনআইডির ক্ষেত্রে একটি এনআইডি সিস্টেমে সচল আছে।  তাহলে সচল এনআইডি নম্বরটিই ভোটারকে ব্যবহারের জন্য পরামর্শ দিতে হবে।                                          আর অন্যটি ম্যাচ ফাউন্ড স্ট্যাটাস হিসেবে থেকে যাবে। অন্যদিকে সিস্টেমে যদি দেখা যায়, কোনো ব্যক্তির এনআইডি অন্য কোনো ব্যক্তির এনআইডির সঙ্গে মিলে যাচ্ছে তাহলে তা সমাধানের জন্য নির্বাচন কমিশনে পত্র পাঠাতে হবে।  এক্ষেত্রে সংশ্লিষ্ট ব্যক্তিকে জেলা নির্বাচন অফিসে পাঠিয়ে আঙুলের ছাপ যাচাইয়ের প্রয়োজন নেই। বর্তমানে ইসির সার্ভারে প্রায় দুই লাখের মতো ম্যাচ ফাউন্ড স্ট্যাটাসের এনআইডি রয়েছে। ইইউডি/এসআইএস"
https://www.banglanews24.com/election-comission/news/bd/1526841.details,"ঢাকা: প্রধান নির্বাচন কমিশনার (সিইসি) এএমএম নাসির উদ্দিনের সঙ্গে সাক্ষাৎ করেছেন বাংলাদেশ জামায়াতে ইসলামীর নেতা মাওলানা দেলাওয়ার হোসাইন সাঈদীর ছেলে মাসুদ বিন সাঈদী। এ নিয়ে সিইসির সঙ্গে তিনবার সাক্ষাৎ করলেন তিনি। বুধবার (২৮ মে) বিকেল ৪টা থেকে প্রায় দুই ঘণ্টাব্যাপী প্রথমে সিইসি পরে অন্য নির্বাচনের কমিশনারের সঙ্গে বৈঠক করেন সাবেক ওই উপজেলা চেয়ারম্যান। এ সময় জামায়াতের নেতারাও ছিলেন।                                          বৈঠক নিয়ে এর আগেও কমিশন বা মাসুদ বিন সাঈদী মুখ খুলতে রাজি হননি। তিনি বলেন, আইনকানুন জানার জন্য এসেছিলাম। তবে ইসির সূত্রগুলো জানিয়েছে, পিরোজপুর-১ আসনের সীমানা বহাল রাখার জন্য তিনি আবেদন করেছেন। জানা গেছে, পিরোজপুর-১ আসনটি বর্তমানে পিরোজপুর সদর, নাজিরপুর ও ইন্দুরকানি উপজেলা নিয়ে গঠিত।  এই আসন থেকে জামায়াতের প্রয়াত নেতা সাঈদী ১৯৯৬ সালের জুনের জাতীয় সংসদ নির্বাচন ও ২০২১ সালের নির্বাচনে জয়ী হয়ে সংসদ সদস্য হয়েছিলেন। ২০০৮ সালেও ওই তিনটি এলাকা নিয়ে পিরোজপুর-১ আসনে নির্বাচন হয়েছে।  ২০১৩ সালে এই আসনের সীমানায় পরিবর্তন করে ইন্দুরকানি কেটে দিয়ে পিরোজপুর-২ আসনের সঙ্গে যুক্ত করা হয়।  আর নেছারাবাদ উপজেলা পিরোজপুর-১ আসনের সঙ্গে যুক্ত করা হয়।  পিরোজপুর সদর ও ইন্দুরকানি উপজেলা জামায়াতের ভোট ব্যাংক বলে পরিচিত।  ফলে পরিবর্তিত সীমানায় আওয়ামী লীগের জন্য সুবিধা হয়। এদিকে ২০২৩ সালে এসে কাজী হাবিবুল আউয়ালের নেতৃত্বাধীন কমিশন ফের আগের সীমানায় নিয়ে যায় পিরোজপুর-১ আসনটিকে।  আর সেই সিদ্ধান্তই যেন বহাল থাকে সেই আবেদন নিয়েই ঘন ঘন সিইসির সঙ্গে সাক্ষাৎ করছেন সাঈদীপুত্র। ইসির নির্বাচন ব্যবস্থাপনা শাখার কর্মকর্তারা জানিয়েছেন, পিরোজপুর-১ আসনের সীমানা নিয়ে একটি আবেদন পড়েছে।  যেখানে যুক্তি হিসেবে হাইকোর্ট বিভাগ ও আপিল বিভাগের রায় এবং ২০২৩ সালের ১৪ মে নির্বাচন কমিশনের সিদ্ধান্তের কথা উল্লেখ করে পিরোজপুর সদর, নাজিরপুর ও ইন্দুরকানি উপজেলা নিয়ে পিরোজপুর-১ আসনের সীমানা বহাল রাখার কথা বলা হয়েছে। ২০১৪ সালের উপজেলা পরিষদ নির্বাচনে জয়ী হয়ে ইন্দুরকানি উপজেলা পরিষদ চেয়ারম্যান হয়েছিলেন মাসুদ বিন সাঈদী।  এই উপজেলাকে জিয়ানগর নামের ডাকা হয়। সিইসির সঙ্গে বৈঠকে সাঈদীপুত্রের সঙ্গে জামায়াতের সহকারী সেক্রেটারি জেনারেল অ্যাডভোকেট এহসানুল মাহবুব যুবায়ের, অ্যাডভোকেট মোয়াজ্জেম হোসেন হেলাল, পিরোজপুর জেলা জামায়াতের আমির অধ্যক্ষ তাফাজ্জল হোসেন ফরিদ ও বাংলাদেশ ল’ইয়ার্স কাউন্সিলের সভাপতি অ্যাডভোকেট জসিমউদদীন সরকার উপস্থিত ছিলেন। ইইউডি/এএটি"
https://www.banglanews24.com/information-technology/news/bd/1527357.details,"২০২৫ সালের পর থেকেই শুরু হচ্ছে বছরভিত্তিক নামকরণ— অর্থাৎ, আইওএস২৬, ম্যাকওএস২৬, আইপ্যাড২৬ সহ অন্যান্য সব প্ল্যাটফর্মের নামেই থাকবে একই সংখ্যার ব্যবহার। ব্লুমবার্গের এক প্রতিবেদনে বলা হয়েছে, এই পরিবর্তনের লক্ষ্য হলো সফটওয়্যার সংস্করণগুলোর মধ্যে সামঞ্জস্য আনা। নতুন নিয়ম অনুযায়ী, ২০২৫ সালের শেষভাগে যেসব অপারেটিং সিস্টেম প্রকাশিত হবে, সেগুলো ২০২৬ সালের সংখ্যায় নামকরণ করা হবে।  যেমন, ২০২৫ সালের সেপ্টেম্বরে যে আইওএস সংস্করণ আসবে, সেটি হবে আইওএস২৬। তবে অ্যাপলের হ্যান্ডসেট, অর্থাৎ আইফোনের নামকরণে কোনো পরিবর্তন আনার ইঙ্গিত পাওয়া যায়নি।  আইফোন ১৬ ইতোমধ্যে বাজারে এসেছে এবং আইফোন ১৭ বাজারে আসবে ২০২৫ সালের সেপ্টেম্বরে।  ফোন মডেলের ক্ষেত্রে বছরভিত্তিক নামকরণ চালু করার কোনো পরিকল্পনার কথা এখনো জানা যায়নি। অ্যাপল শুধু নামেই নয়, ফিচারেও বড় পরিবর্তন আনছে।  আইপ্যাডে আসছে আরও পেশাদার ব্যবহার উপযোগী ফিচার, যাতে এটি ম্যাকের মতো কার্যকর হয়ে ওঠে।  পাশাপাশি, অ্যাপল ইন্টালিজেন্স এআই প্রোগ্রামের আওতায় থার্ড-পার্টি ডেভেলপারদের জন্য খুলে দেওয়া হবে অ্যাপলের নিজস্ব এআই মডেল ব্যবহারের সুযোগ।  এই এআই প্রযুক্তি ব্যবহার করে ডিভাইসের ব্যাটারি পারফরম্যান্সও নিয়ন্ত্রণ করা যাবে। অ্যাপলের এই পরিবর্তনগুলোর আনুষ্ঠানিক ঘোষণা আসবে আগামী ৯ জুন, বিশ্বব্যাপী ডেভেলপার সম্মেলন (ডব্লিউডব্লিউডিসি)–এ। এই বছর-ভিত্তিক নামকরণ পদ্ধতিটি আগে থেকেই মাইক্রোসফট ও স্যামসাং-এর মতো প্রতিষ্ঠান ব্যবহার করে আসছে।  এখন অ্যাপলও সেই পথেই হাঁটছে, যার ফলে ব্যবহারকারী ও ডেভেলপারদের জন্য সফটওয়্যার সংস্করণ বুঝতে আরও সহজ হবে বলে ধারণা করা হচ্ছে। এমএম"
https://www.banglanews24.com/information-technology/news/bd/1527301.details,"টেলিগ্রাম ব্যবহারকারীরা শিগগিরই পাচ্ছেন ইলন মাস্কের তৈরি এআই চ্যাটবট ‘গ্রোক’।  এক ঘোষণায় টেলিগ্রামের প্রতিষ্ঠাতা ও সিইও পাভেল দুরভ জানান, টেলিগ্রাম ও মাস্কের এআই কোম্পানি এক্সএআই এর মধ্যে এক বছর মেয়াদি অংশীদারিত্ব চূড়ান্ত হয়েছে। সামাজিক যোগাযোগমাধ্যমে দুরভ লেখেন, এই গ্রীষ্মে টেলিগ্রাম ব্যবহারকারীরা বাজারের সেরা এআই প্রযুক্তি ব্যবহারের সুযোগ পাবেন।                                          ইলন মাস্কের এবং আমি এক বছর মেয়াদি একটি অংশীদারিত্বে সম্মত হয়েছি, যার মাধ্যমে এক্সএআই-এর গ্রোক আমাদের এক বিলিয়ন ব্যবহারকারীর জন্য টেলিগ্রাম অ্যাপে যুক্ত হবে। চুক্তির অংশ হিসেবে এক্সএআই থেকে টেলিগ্রাম পাবে ৩০০ মিলিয়ন ডলার মূল্যের নগদ অর্থ ও শেয়ার।  পাশাপাশি, টেলিগ্রাম গ্রোকের সাবস্ক্রিপশন বিক্রির অর্ধেক আয়ের অংশীদার হবে। দুরভের ভাষায়, এই চুক্তি টেলিগ্রামের আর্থিক ভিত্তি আরও মজবুত করবে এবং নতুন আয়ের পথও খুলে দেবে। গ্রোক মূলত এলন মাস্কের সামাজিক যোগাযোগমাধ্যম ‘এক্স’ -এর সঙ্গে যুক্ত ছিল।  এখন টেলিগ্রামেও এটি ব্যবহারের সুযোগ মিলবে, যা এক্সএআই -এর ব্যবসায়িক সম্প্রসারণের একটি কৌশল হিসেবে দেখা হচ্ছে। তবে ব্যবহারকারীদের গোপনীয়তা নিয়ে এক প্রশ্নের জবাবে দুরভ নিশ্চিত করেছেন, টেলিগ্রামের কোনো ব্যবহারকারীর ডেটা এই অংশীদারিত্বে এআই প্রশিক্ষণের জন্য ব্যবহারের আলোচনা হয়নি। এই চুক্তির মাধ্যমে টেলিগ্রাম নতুন যুগে প্রবেশ করতে যাচ্ছে, যেখানে এআই হবে প্ল্যাটফর্মটির একটি গুরুত্বপূর্ণ অংশ। এমএম"
https://www.banglanews24.com/art-literature/news/bd/1526977.details,"ঢাকা: ঢাকা বিশ্ববিদ্যালয়ের সামাজিক বিজ্ঞান অনুষদ ভবনের মুজাফফর আহমেদ চৌধুরী মিলনায়তনে ‘নজরুল সাহিত্যে ফারসির প্রভাব’ শীর্ষক এক সেমিনার অনুষ্ঠিত হয়েছে। বুধবার (২৮ মে) কবি নজরুল ইনস্টিটিউট, আন্জুমানে ফারসি বাংলাদেশ ও ঢাকাস্থ ইরান দূতাবাসের কালচারাল সেন্টারের যৌথ উদ্যোগে আয়োজিত এই সেমিনারে সম্মানিত অতিথি ছিলেন ঢাকাস্থ ইরান দূতাবাসের রাষ্ট্রদূত মানসুর চাভুশি। বিশেষ অতিথি হিসেবে উপস্থিত ছিলেন ঢাকা বিশ্ববিদ্যালয়ের কলা অনুষদের ডিন অধ্যাপক ড. মোহাম্মদ ছিদ্দিকুর রহমান খান এবং ইরান দূতাবাসের কালচারাল কাউন্সেলর সাইয়্যেদ রেজা মীর মোহাম্মদী। মূল প্রবন্ধ উপস্থাপন করেন ঢাকা বিশ্ববিদ্যালয়ের বাংলা বিভাগের অধ্যাপক ড. হোসনে আরা।                                          সভাপতিত্ব করেন কবি নজরুল ইনস্টিটিউটের নির্বাহী পরিচালক মো. লতিফুল ইসলাম শিবলী।  আলোচক ছিলেন আন্জুমানে ফারসি বাংলাদেশের সভাপতি অধ্যাপক ড. মো. কামাল উদ্দিন। স্বাগত বক্তব্য দেন ফারসি ভাষা ও সাহিত্য বিভাগের চেয়ারম্যান এবং আন্জুমানে ফারসি বাংলাদেশের সাধারণ সম্পাদক ড. মো. মুমিত আল রশিদ। সেমিনারে বক্তারা বলেন, ফারসি সাহিত্যের ঐশ্বর্য বাংলা সাহিত্যকে সমৃদ্ধ করেছে।  বিশেষ করে কাজী নজরুল ইসলামের সাহিত্যকর্মে ফারসি কবিদের চিন্তাধারা, ভাবনাজগৎ ও কাব্যশৈলীর প্রভাব লক্ষণীয়।  নজরুলের অনুবাদে ওমর খৈয়ামের রুবাই বাংলা কবিতায় নতুন মাত্রা যোগ করেছে। তারা আরও বলেন, হাফিজ, খৈয়াম, শেখ সাদী ও রুমির মতো কবিদের মানবিক মূল্যবোধ নজরুলের কবিতায় প্রতিফলিত হয়েছে।  নজরুল হয়েছেন বিদ্রোহের কবি, প্রেমের কবি, মানবতার কবি। নজরুল ও হাফিজের কবিতায় ঐশীপ্রেমের আলো ঝরে পড়ে বলেও উল্লেখ করেন বক্তারা। টিআর/এসআইএস"
https://www.banglanews24.com/art-literature/news/bd/1525653.details,"ঢাকা: জাতীয় কবি কাজী নজরুল ইসলামের ১২৬তম জন্মবার্ষিকী উপলক্ষে রোববার (২৫ মে) এক মনোজ্ঞ সাংস্কৃতিক অনুষ্ঠানের আয়োজন করে ইনডিপেনডেন্ট ইউনিভার্সিটি, বাংলাদেশ (আইইউবি)। বিশ্ববিদ্যালয়ের ডিএমকে লেকচার গ্যালারিতে আয়োজিত অনুষ্ঠানটির সার্বিক আয়োজনে ছিলো আইইউবির কাজী নজরুল ইসলাম ও আব্বাসউদ্দীন আহমদ রিসার্চ অ্যান্ড স্টাডি সেন্টার (কেএনআইএএআরএসসি) এবং স্কুল অব লিবারেল আর্টস অ্যান্ড সোশ্যাল সায়েন্সেস। একুশে পদকপ্রাপ্ত লেখক, অনুবাদক ও নজরুল-গবেষক অধ্যাপক নিয়াজ জামান অনুষ্ঠানে আলোচক হিসেবে বক্তব্য রাখেন। তিনি নজরুলের জীবন, সাহিত্যকর্ম ও বর্তমান প্রেক্ষাপটে তার প্রাসঙ্গিকতা নিয়ে আলোচনা করেন।                                          একুশে পদকপ্রাপ্ত বরেণ্য শিল্পী ফাতেমা তুজ জোহরা নজরুল রচিত ও সুরারোপিত বেশ কয়েকটি গান পরিবেশন করেন।  তার গাওয়া গানগুলোর মধ্যে হাওয়াইয়ান, স্প্যানিশ, দক্ষিণ ভারতীয় এবং বাংলার লোকসঙ্গীত দ্বারা প্রভাবিত সুরের গানগুলো বিশেষভাবে উল্লেখযোগ্য। আইইউবির সাবেক শিক্ষার্থী এবং উদীয়মান কণ্ঠশিল্পী মো. ইউসুফ আহমেদ খান নজরুলের জনপ্রিয় ও বহুল শ্রুত কয়েকটি গান পরিবেশন করেন। অনুষ্ঠানটি সঞ্চালনার পাশাপাশি নজরুলের দুটি কালজয়ী কবিতা ‌‘বিদ্রোহী’ ও ‘মানুষ’ আবৃত্তি করে উপস্থিত দর্শকদের মুগ্ধ করেন আইইউবির এনভায়রনমেন্টাল সায়েন্স অ্যান্ড ম্যানেজমেন্ট বিভাগের শিক্ষার্থী মারিয়াম বিনতে হাসান ফারিন। সদ্যপ্রয়াত একুশে পদকপ্রাপ্ত বিশিষ্ট সংগীত গবেষক মুস্তাফা জামান আব্বাসীর স্মরণে অনুষ্ঠানের শুরুতে এক মিনিট নীরবতা পালন করা হয়।  এক দশকেরও বেশি সময় আগে কেএনআইএএআরএসসি প্রতিষ্ঠার সময় তিনি গুরুত্বপূর্ণ ভূমিকা পালন করেছিলেন। অনুষ্ঠানে আরও বক্তব্য রাখেন আইইউবির ট্রাস্টি জনাব তৌহিদ সামাদ এবং উপাচার্য অধ্যাপক ম. তামিম। স্বাগত ও সমাপনী বক্তব্য দেন কেএনআইএএআরএসসি’র পরিচালক অধ্যাপক ড. আহমেদ আহসানুজ্জামান। অন্যান্যদের মাঝে আরও উপস্থিত ছিলেন ট্রাস্টি ড. হোসনে আরা আলি, উপ-উপাচার্য অধ্যাপক ড্যানিয়েল ডব্লিউ লুন্ড এবং কোষাধ্যক্ষ খন্দকার মো. ইফতেখার হায়দার। এএটি"
https://www.banglanews24.com/art-literature/news/bd/1518613.details,"তোমার সুখস্মৃতি সন্ন্যাসীর মতো হাহাকার করে উঠি, মরীচিকার মতো যখনই তোমাকে দেখি৷ বিচ্ছেদে হৃদয় যেন সুনসান মরুভূমি, খানিক আর্দ্রতা বাড়ায় তোমার সুখস্মৃতি। ********* তোমাকে প্রয়োজন এই মুহূর্তে আমার জীবনে তোমার এতটাই প্রয়োজন ;
ঠিক শেষ নিঃশ্বাসের আগে বান্দার কলিমার যতটা ওজন! ********* তোমার ভালো হোক জখমের কোনো চিহ্ন নেই তবুও হৃদয়ে ব্যথার অনুভূতি, হাজারবার চেষ্টা করেও পারিনি ভুলতে তোমার স্মৃতি। বিষাদ বেদনায় যতবারই গলায় আটকে গেছে ঢোক, ততবারই আমি প্রার্থনায় চেয়েছি তোমার ভালো হোক৷ ************* বাবার সমাধি গোরস্তানের নির্ধারিত স্থানে বাবাকে সমাহিত করা শেষে, তুমি বুঝবে তোমাকে সফল দেখতে চাওয়া একমাত্র পুরুষের গল্পের সমাপ্তি হলো আজ। "
https://www.banglanews24.com/aviatour/news/bd/1521857.details,"ঢাকা: এয়ার এরাবিয়ার রিজিওনাল হেড রাজেশ নারুলা বাংলাদেশ বেসামরিক বিমান চলাচল কর্তৃপক্ষের (বেবিচক) চেয়ারম্যান এয়ার ভাইস মার্শাল মো. মঞ্জুর কবীর ভূঁইয়ার সঙ্গে সৌজন্য সাক্ষাৎ করেছেন। মঙ্গলবার (২০) বেবিচক সদর দপ্তরে তাদের এ সৌজন্য সাক্ষাৎ হয়। সাক্ষাৎকালে এভিয়েশন খাতে বিদ্যমান সহযোগিতা, ভবিষ্যৎ সম্ভাবনা এবং যাত্রীসেবার মানোন্নয়নসহ বিভিন্ন গুরুত্বপূর্ণ বিষয় নিয়ে আলোচনা হয়। বেবিচক চেয়ারম্যান স্বল্প সময়ের মধ্যে সিলেট ওসমানী আন্তর্জাতিক বিমানবন্দর থেকে এয়ার এরাবিয়ার ফ্লাইট পরিচালনার অনুরোধ জানান।                                          একই সঙ্গে কক্সবাজার বিমানবন্দর স্বল্প সময়ের মধ্যে আন্তর্জাতিক মানে উন্নীত হবে বিধায় সেখান থেকেও ফ্লাইট পরিচালনার বিষয়ে উদ্যোগ নেওয়ার আহ্বান জানান। এ সময় রাজেশ নারুলা সিলেট থেকে ফ্লাইট চালুর বিষয়ে আগ্রহ প্রকাশ করেন এবং কক্সবাজার বিমানবন্দর আন্তর্জাতিক মানে উন্নীত হলে সেখান থেকেও অচিরেই ফ্লাইট পরিচালনার ইচ্ছা প্রকাশ করেন। বেবিচক চেয়ারম্যান তাকে আন্তরিক শুভেচ্ছা জানান এবং সংশ্লিষ্ট বিষয়ে প্রয়োজনীয় সব সহযোগিতা করার আশ্বাস দেন। সাক্ষাৎকালে এয়ার এরাবিয়ার প্রতিনিধি এবং বেবিচকের ঊর্ধ্বতন কর্মকর্তারা উপস্থিত ছিলেন। এমআইএইচ/এসআই"
https://www.banglanews24.com/aviatour/news/bd/1521221.details,"ঢাকা: ঢাকার হযরত শাহজালাল আন্তর্জাতিক বিমানবন্দর থেকে উড্ডয়নের পরপরই তার্কিশ এয়ারলাইন্সের একটি প্লেনের ইঞ্জিনে আগুন ধরে যাওয়ার ঘটনায় ২৯০ জন যাত্রী অল্পের জন্য প্রাণে বেঁচে গেছেন। মঙ্গলবার (২০ মে) সকাল ৭টায় এ ঘটনা ঘটে। তথ্য অনুযায়ী, প্লেনটি উড্ডয়নের পরপরই ইঞ্জিনে আগুন ধরে যায়।                                          পাইলট তাৎক্ষণিকভাবে পরিস্থিতি বুঝে প্লেনটি জরুরি অবতরণ করাতে সক্ষম হন, ফলে কোনো হতাহতের ঘটনা ঘটেনি। জানা গেছে, তার্কিশ এয়ারলাইন্সের টিকে৭১৩ ফ্লাইটটি (এয়ারবাস এ৩৩০-৩০৩) শাহজালাল আন্তর্জাতিক বিমানবন্দর থেকে সকাল ৭টার দিকে ২৯০ জন যাত্রী নিয়ে তুরস্কের ইস্তাম্বুলের উদ্দেশে রওনা দেয়।  উড্ডয়নের ১৫ মিনিটের মাথায় পাইলট এর একটি ইঞ্জিনে (দুটি ইঞ্জিন থাকে) স্পার্ক দেখতে পান।  পাইলট প্লেনটি দ্রুত অবতরণের সিদ্ধান্ত নেন।  এ অবস্থায় প্রায় দেড় ঘণ্টা আকাশে চক্কর দিয়ে তেল পুড়িয়ে সোয়া ৮টায় জরুরি অবতরণ করেন। এ ঘটনায় বিমানবন্দর কর্তৃপক্ষ ও সংশ্লিষ্ট কর্তৃপক্ষ তদন্ত শুরু করেছে। এসআইএস"
https://www.banglanews24.com/aviatour/news/bd/1520297.details,"ঢাকা: ঢাকা থেকে জাপানের নারিতায় ফ্লাইট পরিচালনা সাময়িকভাবে বন্ধ ঘোষণা করেছে বিমান বাংলাদেশ এয়ারলাইনস।  আগামী ১ জুলাই থেকে এই ঘোষণা কার্যকর হবে। জাতীয় পতাকাবাহী সংস্থাটি এক সংবাদ বিজ্ঞপ্তিতে জানায়, চলমান হজ কার্যক্রম, উড়োজাহাজ সংকট এবং বাণিজ্যিক কারণে ফ্লাইট বন্ধের এই পদক্ষেপ নেওয়া হয়েছে। ১ জুলাই বা এর পরের তারিখে যাদের টিকিট কাটা রয়েছে, তারা পুরো টাকা ফেরত পাবেন এমনকি টিকিট পুনরায় বুকিংয়ের জন্যও দিতে হবে না অতিরিক্ত কোনো চার্জ। সংস্থাটি যাত্রীদের সাময়িক এই অসুবিধার জন্য দুঃখ প্রকাশ করেছে এবং তাদের সহযোগিতার জন্য কৃতজ্ঞতা জানিয়ে টিকিট ফেরত বা পুনঃবুকিংয়ের জন্য সংশ্লিষ্ট বিক্রয় অফিস, টিকিট কাউন্টার বা অনুমোদিত এজেন্টের সঙ্গে যোগাযোগ করতে বলেছে। ২০০৬ সালে বাণিজ্যিকভাবে অলাভজনক এবং উড়োজাহাজের স্বল্পতার কারণে ঢাকা-টোকিও রুটে ফ্লাইট বন্ধ করে দেয় সংস্থাটি।  ২০২৩ সালের ১ সেপ্টেম্বর থেকে ঢাকা-নারিতা রুটে আবার ফ্লাইট চালু করে। আরএইচ"
https://www.banglanews24.com/law-court/news/bd/1527549.details,"ঢাকা: রাজধানীর সূত্রাপুর থানার হত্যাচেষ্টা মামলায় জগন্নাথ বিশ্ববিদ্যালয়ের (জবি) সাবেক অধ্যাপক এস এম আনোয়ারা বেগমকে কারাগারে পাঠানো হয়েছে। বৃহস্পতিবার (২৯ মে) ঢাকার মেট্রোপলিটন ম্যাজিস্ট্রেট মোস্তাফিজুর রহমান জামিন নামঞ্জুর করে তাকে কারাগারে পাঠানোর এ আদেশ দেন। এদিন তাকে আদালতে হাজির করে কারাগারে আটক রাখার আবেদন করেন মামলার তদন্তকারী কর্মকর্তা সূত্রাপুর থানার উপ-পরিদর্শক এ কে এম হাসান মাহমুদুল কবীর। আসামিপক্ষে আইনজীবী ওবায়দুল ইসলাম জামিন চেয়ে আবেদন করেন।                                          উভয়পক্ষের শুনানি শেষে আদালত জামিন নামঞ্জুর করে তাকে কারাগারে পাঠানোর আদেশ দেন। এর আগে বুধবার সন্ধ্যায় জগন্নাথ বিশ্ববিদ্যালয়ের সামনে থেকে আনোয়ারা বেগমকে গ্রেপ্তার করা হয়। মামলার অভিযোগে বলা হয়, বৈষম্যবিরোধী ছাত্র আন্দোলন চলাকালে গত বছরের ১৯ জুলাই ঢাকার চিফ জুডিসিয়াল ম্যাজিস্ট্রেট আদালতের বিপরীত পাশে স্টার হোটেলের সামনে বিক্ষোভ মিছিল করে জগন্নাথ বিশ্ববিদ্যালয় ছাত্রদল।  এ সময় আসামিরা আন্দোলনকারীদের ওপর পরিকল্পিত হামলা ও মারধর করে।  এ সময় জগন্নাথ বিশ্ববিদ্যালয় ছাত্রদলের তৎকালীন সাধারণ সম্পাদক সুজন মোল্লা চোখে গুলিবিদ্ধ হন।  পরে দীর্ঘদিন ধরে তিনি হাসপাতালে চিকিৎসা নেন। এ ঘটনায় গত ২৫ ফেব্রুয়ারি ভুক্তভোগী সুজন মোল্লা বাদী হয়ে সূত্রাপুর থানায় মামলাটি করেন।  এতে জবির অধ্যাপক, কর্মকর্তা ও ছাত্রলীগের ৯৪ জনসহ ১৯৩ জনকে আসামি করা হয়।  এ মামলার ৪৩ নম্বর আসামি অধ্যাপক আনোয়ারা বেগম। বাংলাদেশ/জেএইচ"
https://www.banglanews24.com/law-court/news/bd/1527429.details,"ঢাকা: কক্সবাজারের টেকনাফে পুলিশের গুলিতে নিহত সেনাবাহিনীর অবসরপ্রাপ্ত মেজর সিনহা মোহাম্মদ রাশেদ খান হত্যার ডেথ রেফারেন্স এবং দণ্ডের বিরুদ্ধে আসামিদের আপিল শুনানি শেষ হয়েছে। বৃহস্পতিবার (২৯ মে) বিচারপতি মো. মোস্তাফিজুর রহমান ও বিচারপতি মো. সগীর হোসেনের হাইকোর্ট বেঞ্চে এ শুনানি শেষে রায়ের জন্য ২ জুন দিন রেখেছেন। এর আগে ২৩ এপ্রিল শুনানি শুরু হয়। ২০২০ সালের ৩১ জুলাই রাতে টেকনাফ মেরিন ড্রাইভ সড়কের শামলাপুর চেকপোস্টে পুলিশের গুলিতে নিহত হন সিনহা মোহাম্মদ রাশেদ খান। এ ঘটনায় করা মামলার বিচার শেষে ২০২২ সালের ৩১ জানুয়ারি কক্সবাজার জেলা ও দায়রা জজ আদালত দুজনকে মৃত্যুদণ্ড, ছয়জনকে যাবজ্জীবন ও সাতজনকে খালাস দিয়ে রায় দিয়েছিলেন। মৃত্যুদণ্ডপ্রাপ্ত আসামিরা হলেন-বাহারছড়া পুলিশ তদন্ত কেন্দ্রের তৎকালীন পরিদর্শক বরখাস্ত লিয়াকত আলী ও টেকনাফ থানার বরখাস্ত হওয়া ওসি প্রদীপ কুমার দাস। যাবজ্জীবন কারাদণ্ডপ্রাপ্ত আসামিরা হলেন- বাহারছড়া পুলিশ তদন্ত কেন্দ্রের বরখাস্ত উপ-পরিদর্শক (এসআই) নন্দ দুলাল রক্ষিত, সাগর দেব, রুবেল শর্মা, টেকনাফ থানায় পুলিশের করা মামলার সাক্ষী টেকনাফের বাহারছড়া ইউনিয়নের শামলাপুরের মারিশবুনিয়া গ্রামের নুরুল আমিন, মো. নেজামুদ্দিন ও আয়াজ উদ্দিন। পরে নিয়ম অনুসারে মৃত্যুদণ্ডপ্রাপ্ত টেকনাফ থানার সাবেক ওসি প্রদীপ কুমার দাশ ও পরিদর্শক লিয়াকত আলীর মৃত্যুদণ্ডাদেশ অনুমোদনের জন্য (ডেথ রেফারেন্স) মামলার যাবতীয় কার্যক্রম হাইকোর্টে পাঠানো হয়। পাশাপাশি দণ্ডিত আসামিরা আপিল ও জেল আপিল করেন। ইএস/জেএইচ"
https://www.banglanews24.com/health/news/bd/1527117.details,"উচ্চ রক্তচাপ বা বা হাই ব্লাড প্রেশার সমস্যা অনেকেরই আছে।  এটি নিয়ন্ত্রণে রাখা জরুরি। উচ্চ রক্তচাপের কারণে হৃদরোগের ঝুঁকি বেড়ে যায়।  রক্তচাপ যদি সীমার বাইরে বেড়ে যায় তাহলে হার্ট-অ্যাটাকের ঝুঁকি থাকে।  রক্তচাপের কোন স্তরে হার্ট-অ্যাটাকের ঝুঁকি বেড়ে যায়- এটাই বড় প্রশ্ন। উচ্চ রক্তচাপ কী প্রথমত, উচ্চ রক্তচাপ কখন হয় এবং এটি আসলে কী তা বোঝা গুরুত্বপূর্ণ।  সহজ কথায়, এটি এমন একটি স্বাস্থ্যগত অবস্থা যেখানে রক্ত পাম্প করার জন্য হৃদপিণ্ডকে স্বাভাবিকের চেয়ে বেশি চাপ প্রয়োগ করতে হয়।  এর ফলে, শিরাগুলির ওপর চাপ উল্লেখযোগ্যভাবে বৃদ্ধি পায়, যার কারণে তাদের দেয়াল ক্ষতিগ্রস্ত হতে শুরু করে।  গুরুতর ক্ষেত্রে, শিরা ফেটে যেতে পারে, যা মারাত্মক হতে পারে। উচ্চ রক্তচাপের পরিসীমা কত যদি শরীরের রক্তচাপের পরিসীমা ১২০/৮০ মিমি এইচজি হয় তবে তাকে স্বাভাবিক রক্তচাপ বলা হয়।  কিন্তু যখন এই পরিসীমা সিস্টোলিক ১৩০/১৩৯ এবং ডায়াস্টোলিক ৮০ থেকে ৯০ মিমি এইচজি-র মধ্যে পড়ে, তখন তাকে উচ্চ রক্তচাপের অবস্থা বলা হয়। রক্তচাপের কোন স্তরটি হৃদরোগের ঝুঁকি বাড়ায় বিশেষজ্ঞদের মতে, উচ্চ রক্তচাপের সমস্যাও হার্ট-অ্যাটাকের জন্য অনেকাংশে দায়ী।  পরিসরের কথা বলতে গেলে, যদি রক্তচাপ ১৪০/৯০ মিমিএইচজি-র ওপরে পৌঁছায়, তাহলে হার্ট অ্যাটাকের সম্ভাবনা বেড়ে যায়।  এমন পরিস্থিতিতে, আপনার অবিলম্বে আপনার ডাক্তারের সাথে পরামর্শ করা উচিত যাতে অবস্থা গুরুতর না হয়। উচ্চ রক্তচাপের লক্ষণ রক্তচাপের সবচেয়ে বড় সমস্যা হলো এটি কোনো গুরুতর লক্ষণ দেখায় না।  এজন্যই একে ‘নীরব ঘাতক’ বলা হয়।  তবে, কিছু ক্ষেত্রে আক্রান্ত ব্যক্তি তীব্র মাথাব্যথা, মাথা ঘোরা, চোখ লাল হওয়া, বুকে ব্যথা, নাক দিয়ে রক্তপাত এবং বমি বমি ভাব অনুভব করতে পারেন।  অতএব, যদি আপনার রক্তচাপের সমস্যা থাকে, তাহলে নিয়মিত আপনার রিডিং পরীক্ষা করে দেখুন এবং গুরুতর অবস্থার ক্ষেত্রে, অবিলম্বে ডাক্তারের সঙ্গে যোগাযোগ করুন। উচ্চ রক্তচাপ নিয়ন্ত্রণে কী খাবেন কী খাবেন না প্রতিদিনের খাবারের তালিকায় প্রচুর শাকসবজি যেমন পালংশাক, ফুলকপি, শসা, লাউ, মটরশুঁটি, কলমি শাক, বাঁধাকপি, টমেটো, কুমড়া, বেগুন ইত্যাদি রাখতে হবে।  শাকসবজি খাওয়ার পরিমাণ বাড়াতে হবে।  তৈলাক্ত মাছ পরিহার করে অন্য ছোট মাছ খেতে হবে। এ ছাড়া ফলমূল যেমন আমলকী, নাশপতি, পেঁপে, বেদানা, পেয়ারা এগুলোর মধ্যে যেকোনো এক ধরনের ফল প্রতিদিন গ্রহণ করা যেতে পারে। প্রতিদিন কিছু সময় ব্যায়াম করতে হবে এবং খাদ্যাভাস ঠিক রাখতে হবে। অন্যদিকে কাঁচা লবণ একেবারেই খাওয়া যাবে না।  এমনকি রান্না করা খাবারেও লবণের পরিমাণ কমাতে হবে।  গরু, খাসির মাংস, মাখন, পেস্ট্রি, কেক ইত্যাদি খাওয়া বন্ধ।  ভাত খাওয়ার পরিমাণ কমাতে হবে।  ধূমপান, মদ্যপান অবশ্যই পরিত্যাজ্য। এসএএইচ"
https://www.banglanews24.com/health/news/bd/1527017.details,"ঢাকা: যারা ২৫ বছর থেকে সেবা প্রদান করেছে বা করছেন তাদের নিয়ে ঢাকা আহছানিয়া মিশনের তথা মিশন পরিবারের গঠিত প্ল্যাটফর্ম ডাম ক্লাব২৫- এর উদ্যোগে ‘প্রজন্মান্তরের অভিজ্ঞতা বিনিময় ও আগামীর পথচলা’ শীর্ষক সেমিনার অনুষ্ঠিত হয়েছে। বুধবার (২৮ মে) রাজধানীর ধানমন্ডিতে বিকেল ৪টায় ডাম ক্লাব২৫- এর আয়োজনে ঢাকা আহছানিয়া মিশনের প্রধান কার্যালয়ের অডিটোরিয়ামে এ সেমিনার অনুষ্ঠিত হয়। সেমিনারে বক্তারা বলেন, আজ যখন আমরা পেছনে ফিরে তাকাই, তখন অনুভব করি—ঢাকা আহছানিয়া মিশনের সঙ্গে এই পথচলা শুধুমাত্র চাকরি ছিল না, ছিল এক মানবিক যাত্রা।  এ প্রতিষ্ঠানের প্রতিষ্ঠাতার আদর্শ, মানুষের সেবা আর নৈতিকতায় বিশ্বাস আমাদের শুধু একজন পেশাজীবী হিসেবে গড়ে তোলেনি, বরং মানুষ হিসেবে অনেক বেশি সমৃদ্ধ করেছে। ডাম ক্লাব২৫ সদস্য নিলুফার ইয়াসমিনের সঞ্চালনায় সেমিনারে ডাম ক্লাব২৫ এর সভাপতি মো. আনছার আলী ফকিরের সভাপতিত্বে সেমিনারে প্রধান অতিথি হিসেবে বক্তব্য রাখেন ঢাকা আহছানিয়া মিশনের সভাপতি অধ্যাপক ড. গোলাম রহমান, বিশেষ অতিথি হিসেবে বক্তব্য রাখেন সহ-সভাপতি ডা. খলিলউল্লাহ ও এক্সিকিউটিভ কমিটির সদস্য মতিউর রসুল, ডাম ক্লাব২৫- এর উপদেষ্টা ড. এম এহছানুর রহমান, ডাম ক্লাব২৫ সদস্য ইকবাল মাসুদ।  আরও বক্তব্য রাখেন ঢাকা আহছানিয়া মিশনের ওয়াশ সেক্টরের সাবেক প্রধান উম্মে ফারওয়া ডেইজি, সিনেডের সাবেক সিইও এবং প্রশিক্ষণ ও উপকরণ উন্নয়ন বিভাগের সাবেক পরিচালক শাহনেওয়াজ খান।  এছাড়াও উপস্থিত ছিলেন ডাম ক্লাব২৫- এর সাধারণ সম্পাদক মো. মতিয়ার রহমান, মিশন ডাম ক্লাব২৫ সদস্য মো. হাবিবুর রহমান, ডাম ক্লাব২৫ সদস্য মো. মোখলেছুর রহমান প্রমুখ। এমএমআই/আরআইএস"
https://www.banglanews24.com/health/news/bd/1526597.details,"ঢাকা: জীবনের নিরাপত্তা চেয়ে কর্মবিরতি পালন করছেন জাতীয় চক্ষু বিজ্ঞান ইনস্টিটিউট ও হাসপাতালের নার্স ও কর্মচারীরা। বুধবার (২৮ মে) সকাল ৮টা থেকে এ কর্মবিরতি শুরু করেন তারা। এতে ভোগান্তিতে পড়েছেন রোগীরা।  চিকিৎসা না পেয়ে ফিরে যাচ্ছেন অনেকেই।                                          কর্মবিরতির ফলে হাসপাতালের বহির্বিভাগের টিকিট বিক্রি বন্ধ হয়ে যায়।  এতে কয়েকশ রোগীকে চিকিৎসা না পেয়ে ফিরে যেতে দেখা যায়। হাসপাতাল প্রাঙ্গণে একজন রোগী বলেন, চোখের চিকিৎসার জন্য গাজীপুর থেকে আসছি।  কিন্তু এখানে এসে দেখি নার্স এবং কর্মচারীরা আন্দোলন করছেন, তাই চিকিৎসা না পেয়ে ফিরে যাচ্ছি। এ বিষয়ে হাসপাতালের পরিচালক ডা. খায়ের আহমেদ চৌধুরীকে কয়েকবার ফোন করেও বক্তব্য পাওয়া যায়নি। আরকেআর/এমএম"
https://www.banglanews24.com/education/news/bd/1527425.details,"ঢাকা: এমপিওভুক্ত স্কুল, কলেজ ও মাদরাসার কর্মচারীরা উৎসব ভাতা বাড়ানোর দাবিতে নতুন কর্মসূচি দিয়েছেন।  তারা আগামী ১ জুন মাধ্যমিক ও উচ্চ মাধ্যমিক শিক্ষা অধিদপ্তরের (মাউশি) সামনে অবস্থান কর্মসূচি পালন করবেন। এর আগে বুধবার দুই ঘণ্টার কর্মবিরতি পালন করেন বেসরকারি শিক্ষাপ্রতিষ্ঠানের কর্মচারীরা।  তাদের দাবি শিক্ষকদের মতো তাদেরও ঈদ বোনাস ২৫ শতাংশ বাড়ানো। বাংলাদেশ বেসরকারি শিক্ষাপ্রতিষ্ঠান তৃতীয় শ্রেণির কর্মচারী পরিষদের কেন্দ্রীয় কমিটির পরিবেশবিষয়ক সম্পাদক মো. লিমন বিশ্বাস এসব তথ্য জানান। তিনি বলেন, আমাদের দাবি, ঈদের আগেই উৎসব ভাতা ২৫ শতাংশ বাড়াতে হবে।  দাবি পূরণ না হলে আমরা আরও কঠোর কর্মসূচিতে যেতে বাধ্য হব। লিমন বিশ্বাস জানান, সারা দেশে দুই লাখের বেশি এমপিওভুক্ত শিক্ষাপ্রতিষ্ঠানের কর্মচারী রয়েছেন।  অল্প বেতনে তারা বহু বছর ধরে মানবেতর জীবনযাপন করছেন।  বহুদিন ধরে সরকারকে তাদের ন্যায্য দাবি জানালেও কোনো কার্যকর পদক্ষেপ নেওয়া হয়নি। ‘আমরা এর আগে শিক্ষাসচিবসহ বিভিন্ন দপ্তরের শীর্ষ কর্মকর্তাদের সঙ্গে সাক্ষাৎ করেছি।  তারা আমাদের দাবির যৌক্তিকতা স্বীকার করে আশ্বাস দিয়েছিলেন।  কিন্তু পরিপত্র জারির পর দেখা গেল, কর্মচারীদের বিষয়ে কোনো সিদ্ধান্তই নেওয়া হয়নি। ’ তিনি জানান, প্রায় ২১ বছর পর শিক্ষকদের উৎসব ভাতা বাড়ানো হলেও কর্মচারীরা এখনও উপেক্ষিত।  সর্বশেষ ২০০৪ সালে জোট সরকারের সময় কর্মচারীদের উৎসব ভাতা বাড়ানো হয়েছিল। টিএ/আরএইচ"
https://www.banglanews24.com/education/news/bd/1527353.details,"ঢাকা: বিএনপির ভারপ্রাপ্ত চেয়ারম্যান তারেক রহমান সব মামলায় খালাস পাওয়ায় আল্লাহর দরবারে শুকরিয়া আদায় ও সন্তুষ্টি প্রকাশ করেছে জাতীয়তাবাদে বিশ্বাসী ঢাকা বিশ্ববিদ্যালয়ের (ঢাবি) শিক্ষকদের সংগঠন সাদা দল। বৃহস্পতিবার (২৯ মে) সংগঠনের আহ্বায়ক অধ্যাপক ড. মোর্শেদ হাসান খান ও যুগ্ম আহ্বায়ক অধ্যাপক ড. আব্দুস সালাম এবং অধ্যাপক ড. মো. আবুল কালাম সরকার এক বিবৃতিতে এমন কথা বলেন। বিবৃতিতে তারা বলেন, জ্ঞাত আয়বহির্ভূত সম্পদ অর্জনের মামলায় বিএনপির ভারপ্রাপ্ত চেয়ারম্যান তারেক রহমান ও তার স্ত্রী বিশিষ্ট কার্ডিওলজিস্ট ডা. জুবাইদা রহমান বুধবার আদালতে খালাস পেয়েছেন।  দণ্ডাদেশের বিরুদ্ধে আপিল মঞ্জুর করে রায় দিয়েছেন হাইকোর্ট।                                          বিচারপতি মো. খসরুজ্জামানের একক হাইকোর্ট বেঞ্চ বুধবার এ রায় দেন।  এর মাধ্যমে প্রমাণ হলো বিএনপি নেতাকর্মীদের বিরুদ্ধে স্বৈরাচার শেখ হাসিনার আমলে দায়ের করা সব মামলা মিথ্যা এবং উদ্দেশ্যোপ্রণোদিত। বিবৃতিতে তারা বলেন, জিয়া পরিবারকে হেয় প্রতিপন্ন করার উদ্দেশে সম্পদের তথ্য গোপন ও জ্ঞাত আয়বহির্ভূত সম্পদ অর্জনের তথাকথিত অভিযোগে ২০০৭ সালের ২৬ সেপ্টেম্বর তারেক রহমানসহ অন্যদের বিরুদ্ধে রাজধানীর কাফরুল থানায় মামলা করেছিল দুর্নীতি দমন কমিশন (দুদক)।  মামলা দায়েরের পরের বছর তাদের বিরুদ্ধে আদালতে অভিযোগপত্র দেওয়া হয়।  এমনকি এ মামলায় ২০২৩ সালের ২ আগস্ট রায় দেন ঢাকা মহানগরের সিনিয়র বিশেষ জজ।  রায়ে দুটি ধারায় তারেক রহমানকে ৯ বছরের কারাদণ্ড (৬ ও ৩ বছর, একসঙ্গে চলবে) এবং জুবাইদা রহমানকে ৩ বছরের কারাদণ্ড ও অর্থদণ্ড দেওয়া হয়। নেতারা বলেন, রায়ের আগে এ মামলায় স্বৈরাচার শেখ হাসিনার অবৈধ শাসনামলের আদালত দুই মাসের ভেতর মাত্র ২১ দিনে ৪২ জন সাক্ষীর সাক্ষ্য নেয়।  এমনকি রাতের বেলা মোমবাতি জ্বালিয়ে সম্পূর্ণ বেআইনিভাবে সাক্ষ্য নেওয়া হয়।  প্রকৃতপক্ষে দুদকের দায়ের করা মামলাটি ছিল মিথ্যা ও রাজনৈতিক উদ্দেশ্যপ্রণোদিত।  যা তারেক রহমানকে তার স্ত্রীকে খালাস দেওয়ার মাধ্যমে প্রমাণ হয়েছে। তারা আরও বলেন, বিবাদী পক্ষ আপিল করার জন্য ৫৮৭ দিন বিলম্ব মার্জনা চেয়ে হাইকোর্টে আবেদন করেন, যা গত ১৩ মে মঞ্জুর করেন আদালত।  বিলম্ব মার্জনার আবেদন মঞ্জুরের পর বিবাদী আপিল করেন এবং জামিন চেয়ে আবেদন করেন।  ১৪ মে হাইকোর্ট আপিল শুনানির জন্য গ্রহণ করেন এবং জামিন মঞ্জুর করেন।  এ আপিলের ওপর শুনানি শেষে বুধবার রায় দিলেন হাইকোর্ট।  এমনকি আদালত বলেছেন যে, তারেক রহমান ও অন্য বিবাদীর ক্ষেত্রে এ মামলায় পলিটিক্যাল পারসিকিউশন (রাজনৈতিক নিপীড়ন) এবং ম্যালিশাস প্রসিকিউশন (দূরভিসন্ধিমূলক মামলা) করা হয়েছে।  এজন্য বিবাদী পক্ষকে তাদের মর্যাদা এবং সুনাম ফিরিয়ে দেওয়া হোক। ঢাবি সাদা দলের নেতারা বলেন, বিএনপির ভারপ্রাপ্ত চেয়ারম্যান তারেক রহমান সব মামলা থেকে আদালত কর্তৃক খালাস পাওয়ায় আমরা শিক্ষক সমাজ অত্যন্ত আনন্দিত এবং মহান আল্লাহর কাছে সন্তুষ্টি প্রকাশ করছি।  আমরা প্রত্যাশা করি তারেক রহমান সুস্থভাবে অতি শিগিগরই বীরের মর্যাদা নিয়ে দেশে প্রত্যাবর্তন করে জনগণের সেবায় আবারও নিজেকে নিয়োজিত করবেন। এফএইচ/জেএইচ"
https://www.banglanews24.com/education/news/bd/1526865.details,"কেরানীগঞ্জ উপজেলা পরিষদ মিলনায়তনে ‘বাংলাদেশের প্রেক্ষাপটে কারিগরি শিক্ষার গুরুত্ব এবং কারিগরি শিক্ষার প্রসারে বসুন্ধরা টেকনিক্যাল ইনস্টিটিউটের (বিটিআই) ভূমিকা’ শীর্ষক সেমিনার অনুষ্ঠিত হয়েছে। অনুষ্ঠানে প্রধান অতিথি হিসেবে ছিলেন কেরানীগঞ্জ উপজেলা নির্বাহী অফিসার রিনাত ফৌজিয়া । বিশেষ অতিথি মেজর মো. মহসিনুল করিম (অব.) বলেন, বসুন্ধরা গ্রুপ সামাজিক দায়বদ্ধতা থেকে দীর্ঘদিন ধরে কারিগরি শিক্ষার মানোন্নয়নে কাজ করছে।  বিটিআই তার একটি সফল উদাহরণ, যা দেশব্যাপী দক্ষ জনবল তৈরি করছে। তিনি আরও বলেন, কেরানীগঞ্জ এলাকায় কারিগরি শিক্ষার প্রসার ঘটিয়ে অত্র এলাকার জীবনমানের উন্নয়নে বসুন্ধরা টেকনিক্যাল ইনস্টিটিউট অংশীদার হতে চায়।  এ বিষয়ে উপস্থিত সবার সহযোগিতা কামনা করছি। সেমিনারে বসুন্ধরা টেকনিক্যাল ইনস্টিটিউটের অধ্যক্ষ কাজী মো. শওকত-উল ইসলাম কারিগরি শিক্ষার বর্তমান অবস্থা, কর্মসংস্থানে এর অবদান এবং বিটিআইয়ের প্রশিক্ষণ কার্যক্রম ও সাফল্য তুলে ধরেন।  বিটিআই নিষ্ঠা ও পেশাদারত্বের সঙ্গে শিক্ষার্থীদের হাতে-কলমে প্রশিক্ষণের মাধ্যমে দক্ষ করে গড়ে তুলছে, যারা পরে দেশ-বিদেশের বিভিন্ন শিল্পখাতে কর্মসংস্থান পাচ্ছে। এ কে এম নওশেরুল আলম তার বক্তব্যে বলেন, বাংলাদেশের উন্নয়নের মূল চালিকাশক্তি আমাদের বিশাল তরুণ জনগোষ্ঠী।  এই জনগোষ্ঠীকে যদি দক্ষতায় রূপান্তর করা না যায়, তবে তা আমাদের জন্য বোঝা হয়ে দাঁড়াবে।  অন্যদিকে, কারিগরি শিক্ষার মাধ্যমে এই তরুণদের দক্ষ মানবসম্পদে রূপান্তর করে আমরা একটি উৎপাদনশীল ও টেকসই অর্থনীতি গড়ে তুলতে পারি। সভাপতির বক্তব্যে মো. জাকির হোসেন মোল্লা বলেন, কারিগরি শিক্ষা নিয়ে শিক্ষার্থীরা সহজেই স্বাবলম্বী হতে পারে।  এর মাধ্যমে দেশের অর্থনীতিতেও বড় ধরনের অবদান রাখা সম্ভব। সেমিনারে কেরানীগঞ্জ উপজেলার সব মাধ্যমিক স্কুলের প্রধান শিক্ষকরা উপস্থিত ছিলেন।  এই সেমিনারের মাধ্যমে কেরানীগঞ্জে কারিগরি শিক্ষা বিষয়ে সচেতনতা বৃদ্ধি এবং বিটিআইয়ের ভূমিকা আরও সুদৃঢ়ভাবে তুলে ধরা হয়। এনডি"
https://www.banglanews24.com/india/news/bd/1527537.details,"কলকাতা: বঙ্গোপসাগরে তৈরি হওয়া গভীর নিম্নচাপ স্থলভাগে প্রবেশ করেছে।  কলকাতা আবহাওয়া দফতর জানিয়েছে, পশ্চিমবঙ্গ এবং বাংলাদেশের মধ্যবর্তী উপকূলের অংশ দিয়ে বৃহস্পতিবার (২৯ মে) বেলায় স্থলভাগে প্রবেশ করেছে নিম্নচাপ। এর ফলে এদিন বেলা গড়াতেই কলকাতাসহ রাজ্যের উত্তর ও দক্ষিণবঙ্গে বৃষ্টি শুরু হয়েছে।                                          আবহাওয়া অফিসের তথ্য মতে, সন্ধ্যার পর ভারী থেকে অতিভারী বৃষ্টি হবে রাজ্যের সর্বত্র।  ইতোমধ্যে সমুদ্রের উপরে ঝোড়ো হাওয়া বইতে শুরু হয়েছে।  মৎস্যজীবীদের সমুদ্র যাওয়ার বিষয়ে আপাতত লাল সতর্কতা জারি করা হয়েছে। উপকূল এলাকাগুলোতেও জারি করা হয়েছে লাল সতর্কতা।  উপকূল ও নদী লাগোয়া অঞ্চলগুলোয় প্রশাসনের তরফ থেকে মাইকিং করা হচ্ছে।  এসব এলাকা থেকে সমস্ত স্থানীয়দের নৌকা করে সরিয়ে ফেলা হচ্ছে।  আবহাওয়া দপ্তর জানিয়েছে, পশ্চিমবঙ্গ-বাংলাদেশ উপকূল অঞ্চলে ঘণ্টায় ৫০ থেকে ৬০ কিলোমিটার বেগে ঝড়ো হাওয়া বইবে।  সন্ধ্যার পর হাওয়ার গতিবেগ ৭০ কিলোমিটারেও পৌঁছে যাবে। কলকাতার জন্য আলাদা করে সতর্কবার্তা দিয়েছে আবহাওয়া দপ্তর।  এতে বলা হয়েছে, আগামী ২৪ ঘণ্টায় ভারী বৃষ্টি হবে শহরে।  সঙ্গে ঘণ্টায় ৪০ থেকে ৫০ কিলোমিটার বেগে ঝড়ো হাওয়া বইবে।  হাওয়ার গতিবেগ সন্ধ্যার পর ৬০ কিলোমিটার ছুঁতে পারে।  যার জেরে শহরের সড়ক জলমগ্ন হয়ে যাবে। এদিকে, দুর্যোগ মোকাবিলার বিষয়ে আগাম সতর্কতা জারি করেছেন কলকাতা মেয়র ফিরহাদ হাকিম।  প্রস্তুত রাখা হয়েছে বিপর্যয় মোকাবিলা বাগিনী।  পানি নিষ্কাশনের জন্য একাধিক পাম্প প্রস্তুত রাখা হয়েছে।  যাতে সড়কে পানি জমলেই সহজে তা নদীতে নিষ্কাশন করা যায়।  তবে গঙ্গায় জোয়ার এলে তাতে সমস্যা তৈরি হবে।  তাতেই মাথা ব্যথার কারণ হয়ে দাঁড়িয়েছে প্রশাসনের। কারণ শহরের নিরিখে, শতাব্দী প্রাচীন বিশাল গাছ রয়েছে।  রয়েছে বহু পুরনো বাড়ি।  প্রশাসনের আশঙ্কা দীর্ঘক্ষণ গাছের গোড়ায় পানি জমে থাকলে, পড়ে যেতে পারে বিশাল গাছগুলো।  যার জেরে অবরুদ্ধ হয়ে পড়বে শহর।  যে কারণে ছুটি বাতিল করে বিপর্যয় মোকাবিলা বাহিনীকে প্রস্তত রাখা হয়েছে। একই ভাবে এদিন বিকেলে মুখ্যমন্ত্রী মমতা বন্দ্যোপাধ্যায় প্রশাসনিক ভবন নবান্ন থেকে সাংবাদিক বৈঠক করে জানান, সরকার প্রয়োজনীয় পদক্ষেপ নিয়ে রেখেছে।  দুর্যোগ পরিস্থিতির দিকে নজর রাখা হয়েছে। ভিএস/এমজেএফ"
https://www.banglanews24.com/india/news/bd/1525681.details,"কলকাতা: ভারতজুড়ে আবারও উদ্বেগ বাড়াচ্ছে করোনাভাইরাস সংক্রমণ।  দেশটির কেরালা, মহারাষ্ট্র, তামিলনাড়ু, অন্ধ্রপ্রদেশ, গুজরাট, পশ্চিমবঙ্গের মতো রাজ্যগুলোতে দ্রুতগতিতে মাথাচাড়া দিচ্ছে করোনাভাইরাসের সংক্রমণ। সোমবার (২৬ মে) সন্ধ্যার সর্বশেষ তথ্যমতে, দেশটিতে করোনাভাইরাস শনাক্ত সংখ্যা এক হাজার নয়জন। ভারতে সবচেয়ে বেশি সংক্রমণের সংখ্যা রয়েছে কেরালা রাজ্যে।  দক্ষিণ ভারতের এই রাজ্যটিতে শনাক্তের সংখ্যা ৪৩০ জন।  মহারাষ্ট্রে ২০৯, দিল্লিতে ১০৪, গুজরাটে ৮৩ জন, তামিলনাড়ুতে ৬৯, কর্নাটকে ৪৭ জন এবং পশ্চিমবঙ্গে ১২ জনের করোনাভাইরাসের সংক্রমণ মিলেছে।  ফলে এই সংখ্যাতত্ত্ব বলে দিচ্ছে, আবারও দ্রুতগতিতে করোনাভাইরাস শনাক্তের সংখ্যা বাড়ছে ভারতে। তবে উদ্বেগের বিষয় হলো, ভারতের বিভিন্ন রাজ্যের সাথে পশ্চিমবঙ্গেও থাবা বসাচ্ছে করোনাভাইরাস। রাজ্য সরকারের তথ্য মতে, সোমবার দুপুর পর্যন্ত পশ্চিমবঙ্গে কোভিড পজিটিভ রোগীর সংখ্যা ১২ জন এবং সবাই কলকাতা ও শহর সংলগ্নর বাসিন্দা।  আক্রান্তরা সবাই শ্বাসকষ্টজনিত সমস্যা নিয়ে হাসপাতালে ভর্তি হয়েছেন। পাশাপাশি ভারতের বিহার, ঝাড়খণ্ডের মতো রাজ্যগুলোতেও শনাক্ত তথ্য সামনে আসছে।  যেখানে ১৯ মে অবধি একটিও সংক্রমণের তথ্য ছিল না, সেখানে পাটনায় (বিহার) ৩১ বছর বয়সী এক ব্যক্তির শরীরে করোনার পজিটিভ ধরা পড়েছে।  তবে তার বিদেশ বা অন্য কোনো রাজ্য ভ্রমণের ট্র্যাক রেকর্ড নেই। অন্যদিকে ঝাড়খণ্ডের রাঁচির একজনের শরীরে করোনা পজিটিভ ধরা পড়েছে।  সম্প্রতি ওই ব্যক্তি বোম্বাই থেকে ওই রাঁচি গিয়েছিলেন। ইন্ডিয়ান সার্স-কোভ-২ জেনোমিক্স কনসোর্টিয়ামের (আইএনএসএসিওজি) রিপোর্ট জানিয়েছে, ভারতে কোভিডের যে দুটি সাব ভ্যারিয়েন্ট থাবা বসিয়েছে, তা হলো, এনবি.১.৮.১ এবং এলএফ.৭ -এই দুটি সাব ভ্যারিয়েন্ট ওমিক্রন প্রজাতির। বিশ্ব স্বাস্থ্য সংস্থা (হু) জানিয়েছে, এখনও পর্যন্ত এনবি.১.৮.১ এবং এলএফ.৭ -এই সাব-ভ্যারিয়েন্টগুলোর মধ্যে উদ্বেগের কোনো কারণ নেই। তা সত্ত্বেও ভারতের কেন্দ্রীয় স্বাস্থ্য মন্ত্রণালয় সতর্কতা অবলম্বন করেছে।  এই পরিস্থিতিতে ইন্ডিয়ান কাউন্সিল অব মেডিকেল রিসার্চ (আইসিএমআর), ডিপার্টমেন্ট অফ হেলথ রিসার্চ (ডিএইচআর) এবং দ্য ন্যাশনাল সেন্টার ফর ডিজিজ কন্ট্রোলের (এনসিডিসি) শীর্ষ কর্মকর্তাদের সঙ্গে বৈঠক করে গোটা বিষয়টি পর্যালোচনা করছেন কেন্দ্রীয় স্বাস্থ্যসচিব রাজেশ ভূষণ। কেন্দ্রীয় স্বাস্থ্য মন্ত্রণালয় জানিয়েছে, আক্রান্তদের মধ্যে বেশিরভাগ ক্ষেত্রেই সাধারণত হালকা উপসর্গ যেমন মাথাব্যথা, গলা খুসখুস, জ্বর, সর্দি, পেটে ব্যথা বা পাতলা পায়খানার মতো সমস্যা রয়েছে।  ফলে পরিষ্কার-পরিচ্ছন্নতা, জনবহুল স্থানে মাস্ক পরা এবং অপ্রয়োজনীয় সমাবেশ এড়িয়ে চলার মতো মৌলিক সতর্কতা অবলম্বনের নির্দেশ দিয়েছে। পাশাপাশি সংশ্লিষ্ট রাজ্যগুলোর সব সরকারি ও বেসরকারি হাসপাতালগুলোকে প্রস্তুত থাকতে বলা হয়েছে।  হাসপাতালগুলোতে পর্যাপ্ত পরিমাণে অক্সিজেন, প্রয়োজনীয় মেডিসিন এবং করোনা প্রতিরোধ টিকা মজুত রাখার নির্দেশ দেওয়া হয়েছে। একইসঙ্গে অযথা আতঙ্কিত বা গুজব না ছড়ানোরও আহ্বান জানানো হয়েছে স্বাস্থ্য মন্ত্রণালয়ের তরফে। ভিএস/এএটি"
https://www.banglanews24.com/environment-biodiversity/news/bd/1527257.details,"বঙ্গোপসাগরে সৃষ্টি হওয়া লঘুচাপটি নিম্নচাপে পরিণত হওয়ায় চাঁদপুরে মুষলধারে বৃষ্টি ও ঝড়ো হাওয়া বইছে।  যে কারণে চাঁদপুরের ছোট নৌযান চলাচল বন্ধ করে দিয়েছে কর্তৃপক্ষ। বৃহস্পতিবার (২৯ মে) ভোর থেকে শুরু হওয়া বৃষ্টি চলমান রয়েছে। এদিকে লঘুচাপের কারণে চাঁদপুরে নদ-নদীর পানি কিছুটা বেড়েছে এবং নদীতে স্রোত ও ঢেউ সৃষ্টি হয়েছে।                                          উপকূলীয় জেলা চাঁদপুরের অদূরবর্তী দ্বীপ ও চর সমূহকে ২ নম্বর স্থানীয় সতর্কতা সংকেতের আওতায় আনা হয়েছে। অন্যদিকে চলমান ঝড়-বৃষ্টি থাকায় বিপাকে পড়েছেন খেটে খাওয়া মানুষজন।  এতে করে সড়কে যানবাহন ও মানুষের চলাচল কমে গেছে। চাঁদপুর আবহাওয়া অফিসের উচ্চ পর্যবেক্ষক শাহ মো. শোয়েব জানান, ভোর ৫টা থেকে সকাল ৯টা পর্যন্ত চাঁদপুর জেলায় ৩৪ মিলিমিটার বৃষ্টিপাত রেকর্ড করা হয়েছে।  ভারী বৃষ্টি বা বজ্রসহ বৃষ্টি হতে পারে জানিয়েছেন তিনি। চাঁদপুর নদী বন্দরের (ট্রাফিক বিভাগ) উপ-পরিচালক বাবু লাল বৈদ্য জানান, বৈরী আবহাওয়া এবং অভ্যন্তরীণ নদী বন্দরের জন্য ২ নম্বর সতর্কতা সংকেত জারি থাকায় চাঁদপুর-নারায়ণগঞ্জগামী সব ছোট লঞ্চ চলাচল পরবর্তী নির্দেশ না দেওয়া পর্যন্ত সাময়িকভাবে বন্ধ রাখা হয়েছে। এছাড়া চাঁদপুর-ঢাকা রুটে লঞ্চ চলাচল স্বাভাবিক আছে।  তবে নদী বন্দরে যাত্রীবাহী লঞ্চ চলাচল বন্ধের ঘোষণা না দিলেও বৈরী আবহাওয়ার কারণে যাত্রী সংকট রয়েছে। আরএ"
https://www.banglanews24.com/environment-biodiversity/news/bd/1526725.details,"মৌলভীবাজার: বিপন্ন প্রজাতির একটি লজ্জাবতী বানর উদ্ধার করেছে বাংলাদেশ বন্যপ্রাণী সেবা ফাউন্ডেশন। বুধবার (২৮ মে) সকালেই ঘটনাস্থলে গিয়ে সেই প্রাণীটিকে উদ্ধার করে দ্রুত বন বিভাগের কাছে হস্তান্তর করা হয়েছে। শ্রীমঙ্গলে অবস্থিত বাংলাদেশ বন্যপ্রাণী সেবা ফাউন্ডেশনের পরিচালক স্বপন দেব সজল বলেন, মঙ্গলবার গভীর রাতে আমার কাছে একটি ফোনকল আসে।  আমাকে জানানো হয়, ১টায় হঠাৎ করে কুকুরের তীব্র ডাক শুরু হয়।                                          কুকুরের এমন অস্বাভাবিক আচরণে এলাকাবাসীর মনে গরু চুরির আশঙ্কা দেখা দেয়।  ফলে সবাই সজাগ হয়ে উঠেন এবং ঘর থেকে বের হয়ে আসেন।  তারা দেখতে পান, একটি অজ্ঞাত প্রাণীকে ঘিরে কুকুরেরা ডাকছে ও উত্তেজিত আচরণ করছে।  এলাকাবাসী প্রাণীটিকে আটক করার চেষ্টা করলে সে সময় প্রাণীটির আক্রমণ অর্থাৎ কামড়ের আহত হয়েছেন কয়েকজন। তিনি বলেন, বুধবার সকালে আমি শ্রীমঙ্গলের সাতগাঁও লছনা এলাকায় গিয়ে নিশ্চিত হই যে এটি লজ্জাবতী বানর।  পরবর্তীতে, লজ্জাবতী বানরটিকে শ্রীমঙ্গল বনবিভাগের রেঞ্জ কার্যালয়ের রেঞ্জ কর্মকর্তার কাছে হস্তান্তর করি। জাহাঙ্গীরনগর বিশ্ববিদ্যালয়ের প্রাণিবিদ্যা বিভাগের অধ্যাপক ড. কামরুল হাসান বলেন, লজ্জাবতী বানরের ইংরেজি নাম Bangal Slow Loris এবং বৈজ্ঞানিক নাম Nycticebus bengalensis।  এরা নিশাচর প্রাণী।  তাই তাকে দিনের বেলায় খুব একটা দেখা যায় না।  রাতের বেলাতেই এরা বন-জঙ্গলের ডালপালায় ঘোরাফেরা করে।  খায় সব ধরনের ফল এবং কচি পাতা।  গায়ের রং ধুসর।  দেহ ঘন লোমে আবৃত।  মাথা থেকে লেজ পর্যন্ত এর উচ্চতা ৪০ সেন্টিমিটার।  বৃহত্তর সিলেট, বৃহত্তর চট্টগ্রাম ও পার্বত্য চট্টগ্রামের লজ্জাবতী বানরদের বিচরণ রয়েছে। আন্তর্জাতিক প্রকৃতি ও প্রাকৃতিক সম্পদ সংরক্ষণ সংঘ (আইইউসিএন), বাংলাদেশের লাল তালিকায় লজ্জাবতী বানর ‘বিপন্ন’ ক্যাটাগরিভুক্ত প্রাণী বলে জানান ড. কামরুল।  
বিবিবি/এএটি"
https://www.banglanews24.com/power-fuel/news/bd/1526145.details,"ঢাকা: বাংলাদেশ পরমাণু শক্তি কমিশনের মানবসম্পদ বিভাগের প্রধান বৈজ্ঞানিক কর্মকর্তা ড. মো. কবীর হোসেনকে রূপপুর পারমাণবিক বিদ্যুৎকেন্দ্র নির্মাণ প্রকল্পের নতুন প্রকল্প পরিচালক নিযুক্ত করা হয়েছে।  তিনি ড. জাহেদুল হাছানের স্থলাভিষিক্ত হবেন। বিজ্ঞান ও প্রযুক্তি মন্ত্রণালয় সোমবার (২৬ মে) এ সংক্রান্ত একটি অফিস আদেশ জারি করেছে। ড. কবীর ২০০০ সালের ১৭ জানুয়ারি বাংলাদেশ পরমাণু শক্তি কমিশনে যোগ দেন এবং বর্তমানে প্রধান বৈজ্ঞানিক কর্মকর্তা হিসেবে কর্মরত আছেন।                                          তিনি ২০১৯-২০২৪ সালে মানবসম্পদ ব্যবস্থাপনার প্রধান এবং ২০২৪-২০২৫ সালে রূপপুর প্রকল্পের উপ-প্রকল্প পরিচালক হিসেবে দায়িত্ব পালন করেছেন। এই সময়ে তিনি মানবসম্পদ উন্নয়ন, আইএইএ ও রাশান ফেডারেশনের সঙ্গে প্রশিক্ষণ কর্মসূচি সমন্বয় এবং প্রকল্পের বিভিন্ন গুরুত্বপূর্ণ পর্যায়ে নকশা ও বাস্তবায়নে অবদান রেখেছেন। এ ছাড়া তিনি আন্তর্জাতিক পরমাণু শক্তি সংস্থা (আইএইএ), জাপান অ্যাটমিক এনার্জি রিসার্চ ইনস্টিটিউট, রাশিয়ার ওবনিনস্কের সিআইসিইটি এবং আরসিএর আয়োজিত আন্তর্জাতিক প্রশিক্ষণ, কর্মশালা ও মিশনে বাংলাদেশের প্রতিনিধিত্ব করেন।  এসব অভিজ্ঞতা রূপপুর প্রকল্প বাস্তবায়ন এবং দেশের পরমাণু অবকাঠামো উন্নয়নে গুরুত্বপূর্ণ ভূমিকা পালন করছেন বলে জানিয়েছে পরমাণু শক্তি কমিশন। এ ছাড়া পরমাণুবিষয়ক বিভিন্ন প্রকল্প বাস্তবায়নের পাশাপাশি, পরমাণু মিশনের জন্য প্রাক্‌-পর্যবেক্ষণ ও স্ব-মূল্যায়ন প্রতিবেদন প্রস্তুত, সমন্বিত কর্মপরিকল্পনা প্রণয়ন ও বাস্তবায়নে তিনি দায়িত্ব পালন করছেন। উল্লেখ্য, পাবনার ঈশ্বরদীর রূপপুর গ্রামে রাশান ফেডারেশনের কারিগরি সহায়তায় নির্মিত হচ্ছে সর্বাধুনিক থার্ড প্লাস জেনারেশনের ভিভিইআর-১২০০ প্রযুক্তির দুটি ইউনিট।  নির্মাণকাজ শেষ হলে ইউনিট দুটি থেকে মোট দুই হাজার ৪শ মেগাওয়াট বিদ্যুৎ জাতীয় গ্রিডে যুক্ত হবে। এসকে/এএটি"
https://www.banglanews24.com/power-fuel/news/bd/1524529.details,"ঢাকা: জ্বালানি তেল বিক্রির কমিশন ১৫ কর্মদিবসে সমাধানের আশ্বাস দিয়েছে বাংলাদেশ পেট্রোলিয়াম করপোরেশন (বিপিসি)।  ফলে পেট্রোলপাম্প ও ট্যাংক লরি মালিক ঐক্য পরিষদ সারা দেশে তাদের কর্মবিরতি কর্মসূচি স্থগিত করেছে। রোববার (২৫ মে) দুপুরে রাজধানীর কারওয়ানবাজারে বিপিসির কার্যালয়ে বিপিসির চেয়ারম্যান আমিন উল আহসানের সঙ্গে আলোচনা করে পেট্রোলপাম্প ও ট্যাংক লরি মালিক ঐক্য পরিষদ এ সিদ্ধান্ত নেন।                                         
সাত দফা দাবিতে আজ সকাল ৬টা থেকে ধর্মঘট শুরু করে করে বাংলাদেশ পেট্রোলপাম্প ও ট্যাংক লরি মালিক ঐক্য পরিষদ।  দুপুর ২টা পর্যন্ত পেট্রোলপাম্প বন্ধের পাশাপাশি ডিপো থেকে তেল উত্তোলন ও পরিবহন বন্ধ রাখার ঘোষণা দিয়েছিল ঐক্য পরিষদ।  এরপর ধর্মঘট প্রত্যাহারে ব্যবসায়ীদের সঙ্গে বৈঠক করেন বাংলাদেশ পেট্রোলিয়াম করপোরেশন (বিপিসি)। কমিশন বৃদ্ধিসহ পেট্রোলপাম্প মালিকদের সাত দফার মধ্যে আছে, সওজ অধিদপ্তরের ইজারা মাশুল আগের মতো বহাল করা, পাম্পের সংযোগ সড়কের ইজারা নবায়নের সময় পে-অর্ডারকে নবায়ন বলে গণ্য করা, বিএসটিআই কর্তৃক আন্ডারগ্রাউন্ড ট্যাংক ক্যালিব্রেশন, ডিপ রড পরীক্ষণ ফিস এবং নিবন্ধন প্রথা বাতিল করা, পেট্রোলপাম্পের ক্ষেত্রে পরিবেশ, বিইআরসি, কলকারখানা পরিদপ্তর, ফায়ার সার্ভিসের লাইসেন্স গ্রহণ প্রথা বাতিল করা, বিপণন কোম্পানি থেকে ডিলারশিপ ছাড়া সরাসরি তেল বিক্রয় বন্ধ করা, ট্যাংক লরি চালকদের লাইসেন্স নবায়ন এবং নতুন লাইসেন্স বাধা বিপত্তি ছাড়া ইস্যু, সব ট্যাংক লরি জন্য আন্তঃজেলা রুট পারমিট ইস্যু করা, বিভিন্ন স্থানে অননুমোদিত এবং অবৈধভাবে ঘরের মধ্যে খোলা স্থানে যত্রতত্র মেশিন দিয়ে জ্বালানি তেল বিক্রি বন্ধ করা। আরকেআর/এএটি"
https://www.banglanews24.com/power-fuel/news/bd/1524469.details,"ঢাকা: বাংলাদেশ পেট্রোলপাম্প ও ট্যাংকলরি মালিক ঐক্য পরিষদের ডাকে ১০ দফা দাবিতে আজ রোববার (২৫ মে) অর্ধদিবস কর্মবিরতি পালন চলছে। পূর্বঘোষিত দাবি পূরণ না হওয়ায় রবিবার সকাল ৬টা থেকে এই কর্মবিরতি শুরু হয়েছে। এদিকে সকালে বাংলাদেশ পেট্রোলিয়াম করপোরেশন একটি বৈঠক ডেকেছে।  এই বৈঠকের ফলাফলের ওপর ভিত্তি করে তারা পরবর্তী সিদ্ধান্ত জানাবেন বলেও জানান তিনি। ১১ মে এক সংবাদ সম্মেলনে পরিষদের পক্ষে জানানো হয়েছিল, ২৪ মের মধ্যে দাবি আদায় না হলে তারা ২৫ মে প্রতীকী কর্মসূচি পালন করা হবে।  পরিষদের ঘোষণা অনুযায়ী, কর্মবিরতিতে জ্বালানি তেলের উত্তোলন, পরিবহন ও বিপণন বন্ধ থাকবে। তবে হজ ফ্লাইট ও আন্তর্জাতিক ফ্লাইট সচল রাখার জন্য উড়োজাহাজের তেল পরিবহন চালু থাকবে।  শুধু অ্যাম্বুলেন্স, ফায়ার সার্ভিস ও যেসব পেট্রোলপাম্পের সঙ্গে পুলিশের গাড়িতে জ্বালানি সরবরাহের চুক্তি আছে, কেবল তারই পুলিশের গাড়িতে জ্বালানি সরবরাহ করতে পারবে। পরিষদের দাবিগুলোর মধ্যে রয়েছে—  পরিষদের দাবিগুলোর মধ্যে রয়েছে তেল বিক্রির কমিশন ন্যূনতম ৭ শতাংশ করা।  সড়ক ও জনপথ অধিদপ্তরের ইজারা ভূমির ইজারা মাশুল আগের মতো বহাল রাখা।  পাম্প-সংযোগ সড়কের ইজারা নবায়নে আবেদনপত্রের সঙ্গে নির্ধারিত পে-অর্ডার জমা দিলেই তা নবায়ন বিবেচিত করা।  বিএসটিআই শুধু ডিসপেন্সিং ইউনিট স্ট্যাম্পিং ও পরিমাপ যাচাই করবে। আরও রয়েছে, আন্ডারগ্রাউন্ড ট্যাংক ক্যালিব্রেশন, ডিপ রড পরীক্ষণ ফি ও নিবন্ধনপ্রথা বাতিল করা।  পরিবেশ, কলকারখানা ও ফায়ার সার্ভিস লাইসেন্সের বিধান বাতিল করা।  ঘরের মধ্যে বা খোলা স্থানে অবৈধভাবে মেশিন বসিয়ে জ্বালানি বিক্রি বন্ধ করা এবং ডিলারশিপ ছাড়া বিপণন কোম্পানির সরাসরি তেল বিক্রি বন্ধ করা।  ট্যাংকলরির চালকদের লাইসেন্স নবায়ন ও নতুন লাইসেন্স ইস্যু সহজ করা।  রাস্তায় যেখানে-সেখানে ট্যাংকলরি থামিয়ে কাগজপত্র পরীক্ষা না করে তা তেলের ডিপো গেটেই সম্পন্ন করা।  সব ট্যাংকলরির  জন্য আন্তজেলা রুট পারমিট ইস্যু করা। আরএইচ"
